# -*- mode: mandoku-view -*-
#+TITLE: 後村集
#+DATE: 2015-09-23 10:24:59
#+PROPERTY: LASTPB  <md:KR4d0340_SBCK_016-1a>
#+PROPERTY: JUAN 127


切但思陽翟之逃歸
<pb:KR4d0340_WYG_028-7a>
　　　賀湯司諌
孚號於廷名官以諫聖朝無闕事不待批於龍鱗天子
有爭臣尤急聞於骨鯁識者相慶翕然同辭恭惟國朝
參用唐制莫要于御史府莫清於供奉官誦岑參杜甫
之詩日趨東省拜陽城仲舒之疏時守延英向非一代
之名流曷副九重之妙選恭惟某官淵乎似道浩然至
剛栖遲樂衡泌之間徴起遇風雲之㑹公毎抗論幸眀
主可為忠言衆亦望風意山人不樂名利援禮以杜家
<pb:KR4d0340_WYG_028-7b>
臣之僣奮筆以誅世卿之萌謂君然後有反坫塞門謂
盜豈容竊大弓寳玉鄭公所上百奏莫不切心陸生毎
著一篇必䝉稱善後宫敬憚於質肅貴璫斂避於淳夫
乃冠伏蒲之清班以旌折檻之直氣有若仲山甫之補
衮方嘉賴之欲如种明逸之拂衣胡可得已行陟大坡
之峻徑躋兩地之尊某仄聽出綸不知折屐幸有要津
為吾輩之盟主敢以晚節累平生之故人獻徂徕聖德
之詩尚能勉强作韓子諍臣之論無復激昻
<pb:KR4d0340_WYG_028-8a>
　　　江小坡
(上同/司諫)恭惟某官逹知仁勇之三者塞直剛大於兩間賢
路窒則卷懐而藏世道¶¶¶¶清則<md:KR4d0340_SBCK_065-15b>¶覽¶輝而至奮筆誅陽貨之
盜垂之册書鑄鼎圗魑魅之形究其情狀謂禄不可去
公室謂國不可有世卿謂授太阿¶¶¶¶於人者臣¶專謂擁虛
噐<md:KR4d0340_SBCK_065-16a>¶於上者主弱謂脩築分事任<md:KR4d0340_SBCK_065-18b>¶於嘉祐謂¶罪浚並登庸<md:KR4d0340_SBCK_065-19a>¶于<md:KR4d0340_SBCK_066-3a>¶紹興<md:KR4d0340_SBCK_066-3b>¶謂<md:KR4d0340_SBCK_066-4a>¶士大夫¶¶詎¶宜作家臣謂聖天子當自為英辟¶¶
鄭公所上百奏¶(下同/)
<pb:KR4d0340_WYG_028-8b>
　　　賀鄭侍御
渙號廣<md:KR4d0340_SBCK_066-6a>¶廷晉班横榻¶¶¶古<md:KR4d0340_SBCK_066-7b>¶所謂<md:KR4d0340_SBCK_067-16b>¶法家拂士莫如¶諍臣今不
置大夫中丞遂長御史贊書初下輿論交歸夷考昔賢
有居是職峩冠叱李義府仗下皆驚草奏劾博陸侯廷
中咸肅久矣二公之不作去之千載而若留恭惟某官
有孟氏養氣之剛有曽子守約之勇不繇一介之助自
結九重之知¶屬者<md:KR4d0340_SBCK_067-17b>¶國有世卿朝多私黨士登光範但知
章蔡之恩公立上坡首抗鄒陳之疏曰厚俗以教慈孝
<pb:KR4d0340_WYG_028-9a>
曰命相以杜覬覦然後君臣之分嚴然後父子之倫叙
然後九鼎之世重然後太阿之柄還饜鮑魚於腐臭之
餘在諸人易縛猛虎於咆哮之際為執事難兹拜雜端
以旌忠直必有以銷弭異時反覆之患必有以堅凝前
日挽回之功既三院之徧更風稜尤峻由中司而大用
典故則然益進昌言永扶熈運某屬叨乗傳聳聽置郵
在古靈藁中早叨陪於末至拜延英門外獨阻賀於太
平
<pb:KR4d0340_WYG_028-9b>
　　　賀謝殿院
出綍楓宸提綱柏府古者國有拂士莫如諌爭之臣故
事臺無長官尤重雜端之任賛言初下¶輿望翕歸自昔¶¶¶
明目達聰之朝必用犯顔敢諌之士有希文永叔實開
天聖慶厯之太平無元城了翁誰為元祐建中之命脉
偉矣執事今日之拜凛然羣公先正之風恭惟某官養
孟氏之至剛聞曽子之大勇頃峩豸角親捋虎鬚舉扇
障元規之塵安能凂我裂麻沮延齡之¶相可不壯哉自
<pb:KR4d0340_WYG_028-10a>
拂袖觚稜之邊徑誅茅廬峰之下屬者負扆收倒持之
柄臨朝思曲突之言趣歸邇英俄擢補闕論蔡新州於
題車盖亭之後孰不力攻彈王金陵於入政事堂之初
尤其先見丹心不改素論愈堅貴璫咸憚于淳夫掖庭
知有扵質肅皆謂霜稜之&KR3684;宜居風憲之雄觀三院之
壁題姓名可考由中司而秉任典則故然¶¶¶¶益進昌言永<md:KR4d0340_SBCK_067-18a>¶扶皇極某屬叨乗傳聳聽置郵在古¶靈藁中何幸獲陪
於下客賀延英門外自嗟不及於武人
<pb:KR4d0340_WYG_028-10b>
　　　謝閣學王侍郎薦自代(遂/)
寳庋優賢姑慰國人之望公車引類誤䝉閣老之知所
愧衰年曷堪盛舉自唐虞之命元凱至漢魏之冊公卿
伯益作朕虞乃欲讓於朱虎華歆拜太尉亦乞授於管
寧共惟本朝薦代之規尚存古人相遜之意况公之褒¶
貶¶¶¶¶嚴甚而士之軒&KR0127;繫焉如某芳猶菲菲髮已種種向
来言語類楚接輿之狂老去形骸有哀駘駝之惡逢人
莫不掩鼻通國無與立談避謗深藏貪榮浪出念正始
<pb:KR4d0340_WYG_028-11a>
世嘗聞中朝之金聲數元祐人僅見南都之鐡壁運之
隆替有公䓁在意所予奪而天下従何取於兩端空空
之夫欲進之九官濟濟之列豈憎嫵媚寧予麤疎兹盖
伏遇某官性學窮乎天淵直聲動乎穹壤坐虎皮闡新
義士所樂聞執牛耳主齊盟孰敢不聽亦猶歐稱子美
坡奨介夫求全實難節取亦可某年侵耳順事與心違
回首故棲未免負鍾山移文之媿乞骸早退庶不為古
靈薦藁之羞
<pb:KR4d0340_WYG_028-11b>
　　　受告謝程中書(公許/)
濫長鳩工適當鴻筆寓河洛圖書之直臬事有光掞卿
雲黼黻之文綸言甚寵曽謂至愚之質併加溢美之褒
歴觀西掖之雄詞無出東坡之巨擘衮鉞一語風雷四
方凡五采之彰施盖萬口之傳誦侯利建由江左憲臣
而進擢范子竒以將作大匠而召還非兩制如金石之
不刋則二人與草木而俱腐厥今漢詔復出蜀珍如某
者久息影而深藏忽強顔而浪出孔戣負二宜去奚待
<pb:KR4d0340_WYG_028-12a>
人言¶嵇康有七不堪懼嬰世患至若躐升華序驟畀隆
名身縻牡駕駒轡之間敕經鳳閣鸞臺而下念其江湖
留落之久飾以雲漢昭回之光昔靈均自言有衆女之
余嫉虞翻遺恨無一人之已知詎意孤生親逢殊奨良
由筆端之予奪當不待身後而議論公驅¶馳頓覺于光
華舞蹈不知其嗚咽兹盖伏遇某¶官國之龜玉<md:KR4d0340_SBCK_068-1a>¶學者斗
山¶¶文詞獨行於¶¶朝¶廷<md:KR4d0340_SBCK_068-1b>¶言議<md:KR4d0340_SBCK_068-2a>¶可著之廊¶廟盛徳大業¶¶為<md:KR4d0340_SBCK_068-7b>¶歌
頌<md:KR4d0340_SBCK_068-8a>¶其誰宜賸馥殘膏被沾丐者多矣綠綈初下皓首尤
<pb:KR4d0340_WYG_028-12b>
榮然某親年愈髙宦情亦薄上書而乞骸骨庶㡬得竭
力於㫖甘函詔以示子孫焉敢委大惠於草莽
　　　謝王侍郎舉自代(埜/)
登賢禁槖有大勲勞引類公車不遺故舊吹嘘所及晚
暮奚堪歴觀昔賢¶有處¶髙位雖得輿<md:KR4d0340_SBCK_068-8b>¶而無愧猶推轂而
不休或評陸遜之名才宜為已代或表錢徽之年輩謂
在臣前¶遐哉遺風盛<md:KR4d0340_SBCK_068-9b>¶矣兹舉伏念某入<md:KR4d0340_SBCK_068-10a>¶山林而不宻廹
鐘漏而猶行好事傳訛記三五少年之作傍觀責備笑
<pb:KR4d0340_WYG_028-13a>
六十老翁所為不¶能埋輪而立聲名盖嘗上疏而乞骸
骨惟論交之再世况受業之同門聴輔嗣之金聲親陪
麈尾得右軍之繭紙常寶箧中車笠之勢久分膠漆之
情不改屬者寵嘉勞舊登陟論思運流馬¶¶¶¶¶以餉邊<md:KR4d0340_SBCK_068-16b>¶扈屬
車而上雍仰盛世䕫龍之遜必允僉諧先平生管鮑之
交懼非確論兹盖伏遇某官提老師之文印傳名父之
心燈謂人物渺然深起乏材之歎憫朋友缺矣首歌伐
木之章既信復疑以榮為愧某摧頺莫齒感慨盛心尼
<pb:KR4d0340_WYG_028-13b>
父夷吾豈果不如於農馬退之東野願為相逐之雲龍
　　　回賈制置
驅馳逺使予環猥被於上恩獻納近臣推轂端由於餘
論愧謝函之未貢辱慶問之俯臨伏念某誤隨弓旌超
駕軺傳未免低徊以就飲啄詎能奮發而立功名無復
著鞭甘避諸君子之三舎但思全璧下従先大夫於九
原子職有虧使事無補屢呌閽而引去忽馳驛而喚歸
葵藿傾陽戀國之心固切桑榆垂暮循陔之日㡬何雖
<pb:KR4d0340_WYG_028-14a>
九重惟行之令已頒然一介不移之愚難改只俟黄符
之下即遂斑衣之還凡此僥踰出於吹送兹盖伏遇某
官奮孤忠敵王愾出隻手扶天傾舎人詩篇雜杜陵老
而無辨太傅議論多漢朝儒所未言有赫赫之功名尚
惓惓於人物乃如醜質亦拜好辭某盥手剝封滿懐堆
感江雲日暮何由陪大白而論文浯石天齊尚欲繼次
山而作頌
　　　答韓徽州
<pb:KR4d0340_WYG_028-14b>
共理惟二千石稔聞謡頌之聲一封奏九重天聊舉激
揚之職愧納交之甚僭辱執禮之過謙恭惟某官玉雪
雙清塤篪迭奏尋昌黎之墜緒發為文章治文公之故
鄉興其仁遜一洗期㑹簿書之俗挽回禮樂教化之風
誦絃月異而日新襦袴昔無而今有寜減太倉紅腐之
粟以活旱歳赤窮之民作牧者多如侯有㡬輿人誦子
産其誰嗣之朝廷知弱翁且大用矣某早識大馮之半
面晚交小陸之下風雖結束於行裝敢蔽䝉于嘉績公
<pb:KR4d0340_WYG_028-15a>
真所謂循吏盖博采於僉言僕雖不及古人安敢當於
私謝
　　　答池州魏通判
疏渥佐麾涓剛滌籕屬時天塹大為固圉之防爰屈時
髦小試康沂之績先聲攸暨羣聽已孚伏惟某官妙質
天成雋名日起先文靖如山澤之有龍虎偉矣傑魁賢
公子譬户庭之生芝蘭居然秀美早繇内幕晉列中朝
鵷行方快于九遷驥足乃煩於再展人疑支壘不足題
<pb:KR4d0340_WYG_028-15b>
仲舉之輿上念故家將親訪魏公之笏㑹頒迅召寧久
平分某自笑滯留尚叨寅協向来樞府盖嘗屢拜於北
平嵗晚郎君倘許重窺扵東閤
　　　賜第謝丞相
對玉座而乞身未容還里賜金丹而換骨仍使登瀛雖
奎畫之眀揚實化鈞之宻啟寵光百倍辭受兩難竊以
稀濶之舉惟其人遇合之際繫乎命名相如陳正獻僅
除元履之官前輩謂史太師不了放翁之事魏則終身
<pb:KR4d0340_WYG_028-16a>
而長徃陸方錫第而左遷未有既齒名於皇朝俊造之
科復著籍於上帝圖書之府是為異數當屬竒才如某
者學欠精專性多遺忘河陽耕牧莫能成周南太史之
書汾曲田廬但欲率銅川府君之業其進非由秀孝茂
異之選所望不過國舎虞比之遷辰獻瞽言午頒細札
兹所謂本朝之曠典舉而華孤士之一身黄牒懐歸絶
勝桂生於墳上青編老去恍驚藜照於閣中舊無千佛
之姓名新有羣仙之指㸃衆羨致身於清望獨知回首
<pb:KR4d0340_WYG_028-16b>
於欽翹昔在端平早陪末至豈必立定夫於暮雪居常
坐公掞於春風前以宗伯侍邇英已辱纂修之薦後乎
秀巖開史局未酬推挽之言及甄陶歸掌握之中果位
置越拘攣之表何異加冠巾於澄觀施朱粉於無鹽筆
研久荒忽忝場屋遺才之舉布韋相語將有渠觀無人
之譏兹盖伏遇某官開誠心如武侯持衆美如房相謂
取士之規模宜逺謂有司之尺度太拘育英才在大臣
所以儲國家之用以科第與風漢得無貽門館之羞况
<pb:KR4d0340_WYG_028-17a>
荒淺未能誦祈招之詩而辨博不足奉帝丘之問恐干
清議徒切隠憂某取數過多受恩罔極向春風夸得意
非復看花走馬之時以紀傳易編年徒有絶筆獲麟之
感過此以往未知所裁
　　　謝鄭少師
對玉座而乞身未容還里(下並同/丞相至)昔在端平早陪末至
非止&KR0091;盛憲之名於九牧抑且誦杜甫之句於百僚方
吐哺下白屋之時所傳已廣及辟榖従赤松之後此念
<pb:KR4d0340_WYG_028-17b>
未忘生成甚啄菢之勤位置越拘攣之表(下亦同/丞相至)兹盖
伏遇某官好善最優譽髦無斁謂取士之規模宜廣(餘/並)
(同丞/相)
　　　謝趙知院
露疏乞身願補南陔之章句奎文錫第俾司東璧之圖
書内竊殊榮外包厚愧歴觀人物㑹通之際因歎書生
遇合之難皇祐諸老力挽聖俞竟止京朝之授隆興二
樞合薦務觀亦惟掾屬之遷未有既齒名於慈恩塔之
<pb:KR4d0340_WYG_028-18a>
題復著籍於羣玉山之頂是為異數當屬竒才如某者
學欠精專性多遺忘(下並同/丞相至)衆羨致身於清望獨知稽
首於欽翹毎造膝議延英政事之餘必極口誦子虛游
獵之作奚異加冠巾於澄觀施朱粉於無鹽筆研久荒
忽忝場屋遺才之舉布韋相語將有渠觀無人之譏兹
盖伏遇某官開誠而布公推賢而揚善謂取士之規模
宜廣謂有司之尺度太拘育英才在大臣所以儲國家
之用以科第與風漢得無貽廊廟之羞(餘並同/丞相)
<pb:KR4d0340_WYG_028-18b>
　　　謝陳大參
露疏乞身願補南陔之章句(下與知/院同至)衆羨致身於館殿
獨知稽首於門闌念昔先君論交諸老及細考碑隂之
友誰堪托身後之孤方槃澗翁居北山嘗列執經之弟
子今中書君開東閤未忘受業之陳人毎造膝議延英
政事之餘(下與知/院同至)以科第與風漢得無貽甄冶之羞(餘/與)
(前/同)
　　　賀鄭丞相
<pb:KR4d0340_WYG_028-19a>
制麻播告揆席登崇太傅曰三公恃寵初潛之舊人主
論一相盡收旁落之權政出廟堂慶流宗祏嘗慨君相
之際莫難心徳之同或親事法宫莫望其末光或仰視
殿霤不荅於一語風雲之㑹不𢍆巖石之瞻寖&KR0127;所以
季然問仲由冉求謂具臣矣必若孟子論伊尹管仲先
受學焉恭惟某官手挟龍飛力扶鼇斷初元一變粹然
用涑水之規摹歳晚重来見者異潞公之年貌上欲託
國者屢矣公輒乞身而避之徜徉孤山夢寐一壑屬甘
<pb:KR4d0340_WYG_028-19b>
泉之烽踵至而延英之議背馳臨朝不怡當饋太息孰
徳望隆重能折遼夏之驕孰心事和平可一洛蜀之黨
艱矣政事堂之任屹然靈光殿之存謝傅未起之謂何
甘盤欲遯而不可必有以易置壊局斡回危機扶天下
之綱紀文章繫中國之衣冠禮樂問朝問左右咸無異
言惟天惟祖宗克享一徳方將開紫盖之運然後従赤
松之遊某進觸悔尤退安義命毎佩臨别承君之訓不
通平生元城之書然猶聴避新麾超加美職託孤危於
<pb:KR4d0340_WYG_028-20a>
大化勉忠孝於暮年昔誦狼跋之詩常願歸於公旦今
被羊裘而釣安敢累於君房
　　　二府
播告辨朝登崇碩輔上以二三執政將託國家公以第
一流人同升廊廟士心咸附民聴具孚竊謂自昔無不
和之大臣矧今有難平之幾事傅巖之羮阿衡之鼎古
訓具存慶厯之車元祐之舟先賢深戒聖矣九重之獨
斷赫然二府之一新恭惟某官負宇宙之名凛霜日之
<pb:KR4d0340_WYG_028-20b>
節其言議可以暴之當世其忠實可以對越上蒼朝家
關係以重輕海内想望其出處天留之以殿諸老帝待
之尤異羣公屬者邉庭繹騷廟模枘鑿方將彊本收千
里折衝制難之功是必改圗自一堂聚精㑹神而始決
於夢卜付以機衡必調膠絃必鑒覆轍必開景運以弭
厄數必實元氣以禦外邪毋使淮南論漢廷公卿如𤼵
䝉耳矣將見魏人謂江東將相豈下人者哉遂踐台司
永扶皇極某頃繇庸品驟齒名流叔厚排秦丞相之深
<pb:KR4d0340_WYG_028-21a>
欲聲其罪子開坐蔡新州而去乃被此名孤聖主之睠
知辱明公之汲引然猶聽辤熊軾進直羲圖垂魚擁笏
以娛親殺馬毁車而佚老非管仲將左衽被髮舉世所
憂使惔輩得長衣清談繄誰之賜
　　　除秘撰閩憲謝丞相
白髮奉親安於緜隠皇華遣使榮甚繡行向非大臣之
育才誰念小人之有母强顔承乏稽首歸恩伏念某属
者重来出於屢薦由任子錫科第若隆興寵務觀之時
<pb:KR4d0340_WYG_028-21b>
不旬月掌贊書用元祐待東坡之事僕無他謬巧以速
化公有大力量以曲成方舉國勇於去㓙而當宁聽其
謝事詞臣援綦叔厚請暴揚老檜之姦言者疑曾子開
無忿嫉新州之意孤眀主殊常之遇累師承平昔之知
一自退藏數為啟擬靈均去國至煩上帝之下招禹錫
得州難强大人而俱往遂進隆名於中祕就陳臬事於
外臺庭闈喜而加餐鄉井詫其創見叱馭為忠臣回車
為孝子慨兩全之實難按事者刺史飲酒者故人要並
<pb:KR4d0340_WYG_028-22a>
行而不悖服勞伊始辱命是憂兹盖伏遇某官赤舄之
歸方新緇衣之好逾篤温公除吏莫榮子駿京東之行
文正憐才不奪大年陽翟之志恩侔卵翼報蔑毫釐某
敢不采問風謡平反幽枉諭指蜀道素鄙相如之誇回
首渭濱不無杜老之戀
　　　謝三府
既還親舎綵戲甚歡&KR0556;建某臺繡行尤寵初服勞於原
隰首叙感於欽翹伏念某拔起諸生遭逢眀主賜梅聖
<pb:KR4d0340_WYG_028-22b>
俞王平甫以科第號為異恩擢王嘉叟韓无咎於掖垣
出於獨斷毎因宴見必竭愚忠及頒鬼質之除書屢獻
瞽言而駮議衆女謡諑孰知賤妾之心天王聖明卒赦
纍臣之罪親年愈髦官意漸䦨辭予環恐有後至之誅
叨剖符又無俱往之理敢圖廊廟察王陽畏九折之塗
不出里閭俾相如馳四乗之傳吏民除道賔客滿門足
展丈夫之雄可謂書生之遇方將教萬世為人子者豈
曰使四方無僕輩乎兹盖伏遇某官懐仁義以敬王躬
<pb:KR4d0340_WYG_028-23a>
勞謙而下士興念萍蓬之跡方為菽水之謀迺命孺文
按事而稱刺史庶令夢得有辭以白大人雖竊便安未
知報效某敢不博詢粤俗恪布漢條露綬而歸㑹稽陋
買臣之得志攬轡而清冀部希孟博之餘風
　　　謝侍従給舎
綵服承顔便於晨省繡衣將指華以晝行繄逺士之超
踰繇近臣之吹送伏念某頃趨嚴¶召誤簡聖衷稱奨形
於堯言選擢出於羲畫謂徳裕少而力學不試有司謂
<pb:KR4d0340_WYG_028-23b>
仲舒文有古風最宜為誥偶逢明主之前席敢著時賢
之先鞭毎侍華光畢陳芹曝但求事濟奚必人知据李
大臨宋敏求所見而爭上為反汗被曽子開彭器資之
名而去誰與辨誣亦既退藏數䝉記憶雖身有驅馳之
志然親臨喜懼之年尚察至情&KR0556;膺隆委終南别墅免
違种母之訓言長樂安輿遂用蔡公之故事自謀不過
如此何徳可以堪之兹盖伏遇某官筆槖之班已穹車
笠之情未改念王陽畏九折阪出於真誠使相如乗駟
<pb:KR4d0340_WYG_028-24a>
馬車極其尊寵榮親則可&KR0091;職實難某敢不圗報恩私
益肩忠孝咨諏而獲五善躬原隰之㣲勞平反所活幾
人奉庭幃之一笑
　
　
　
　
　
<pb:KR4d0340_WYG_028-24b>
　
　
　
　
　
　
　
　後村集巻二十八

<pb:KR4d0340_WYG_029-1a>
欽定四庫全書
　後村集巻二十九　　　　宋　劉克莊　撰
　　樂語(上梁文/雜啟附)
　　　宴張都承樂語(袁州/)
曹裝已戒方趨文德之衙韋㦸初臨適在髙陽之里屈
軒車之貴重侍杖屨之從容恭惟某官龍章鳳姿金聲
玉振䇿名四紀僅存下國之靈光被遇兩朝俱侍玉皇
之香案舉世莫磷緇於大節後生皆師仰其餘風幼安
<pb:KR4d0340_WYG_029-1b>
似非晉人魏人微仲不入洛黨蜀黨當宁獨知其素守
追鋒趣近於清光雖弗忘魏闕之心獨未起東山之臥
固知夫子薄萬鍾五鼎之榮其奈都人望一馬二童之
至上方渴想公忽徐驅我知郡編脩吏部頃幸識荆朅
來剖竹過揚雄之宅將質羣疑避齊相之堂冀聞片語
爰舉宴嘉賓之典况當脩褉事之辰折花以當酒籌攀
栁以留行色掣鈴郡閤獲陪揮麈之清談秉筆中書應
許飛烏之反哺某等敢颺口號上粲台顔
<pb:KR4d0340_WYG_029-2a>
　紫槖相將入帝京朱轓邂逅此逢迎恭桑深得詩人
　意拔薤寧希健吏名麻巻明朝文德殿深衣幾載洛
　陽城祝公早畫安邉䇿却致諸生起太平
　　　宴前湖南趙帥樂語
撤山前之薇戍方巻捷旗訪江上之棠隂忽聞歸騎乃
為薄具以屈髙軒恭惟某官峻特而潔清沈潛而剛毅
生長古靈之里甚似前脩從游勉齋之門見稱嫡子真
吾徒之畏友亦近世之名卿清標洗五嶺之貪風妙算
<pb:KR4d0340_WYG_029-2b>
掃重湖之妖祲集衿佩於凋零之後多所講明營金湯
於談笑之間一何神速方名垂於竹帛迺興動於林泉
魯望江湖散人公雖甚適更生宗室遺老上必見思會
有鋒車徑歸禁槖我知郡編脩吏部交游最蚤聚散靡
常晩繼踵於前規復借光於鄰績暫駐函關之紫氣同
凝燕寢之清香把酒而登雲山小休午暑聨鞍而游雪
鼓尚約秋風輒以心聲寓於口號
　長劔髙冠有駭機平生受用一深衣鳶方跕跕水中
<pb:KR4d0340_WYG_029-3a>
　墮鴻已冥冥天外飛離索畧憑巵酒訴淹留却羨角
　巾歸祝公小住為佳耳莫與江邉父老違
　　　宴唐經畧樂語(廣東/)
擁旄方面瞻統府之宏開易節嶺南屬外臺之初建敬
陳燕衎屈致崇嚴恭惟某官直大以方知仁而勇殿中
燈籠錦之疏千載如生博士内前行之詩四方傳誦繇
國朝而屈&KR0204;惟唐氏之有人頃膺六察之除奚翅百函
之奏天子改容宰相待罪壯哉對仗之言都人祖送畫
<pb:KR4d0340_WYG_029-3b>
工為圖賢矣拂衣之去方倚下流之飛輓俄移南國之
麾幢以宋廣平鐵石之腸洗馬新息珠犀之謗儉甚乖
崖之絛褐蕭然清獻之琴龜坐令炎熱之區悉變清涼
之境賜履至於海既憂顧之少寛介圭覲於王喜遄歸
之不逺我某官昔叨末契今在下風憶李白於江東迴
頭乆别訪安期於海上握手劇談非惟暢叙於交情亦
以協同於王事况帳下之捷書踵至而山前之戍甲已
歸細聴金縷之歌莫惜玉山之倒萊相巨杯之飲縱不
<pb:KR4d0340_WYG_029-4a>
能陪范公一筆之勾庶乎知免某等習優伶之小技覩
賓主之交歡輒陳蕪音聊啟玉齒
　元戎建纛粤王臺亷使新持漢節來一紀别俱無恙
　在二星聚豈偶然哉清風可使貪泉變老筆能驅瘴
　霧開祇恐仁皇思質肅日邉已有詔書催
　　　宴新帥劉侍郎樂語
中軍謀元帥瞻牙纛之初臨皇華遣使臣屬軺車之再
駕將交驩於大閫爰盛啟於初筵恭惟某官清節致身
<pb:KR4d0340_WYG_029-4b>
丹心事主為諫官御史開陳累百奏之多於君子小人
終始無一言之誤善類隂受其賜明主深知其忠及拜
瑣扉垂登廊廟乃露章而勇去雖天語而莫留玈矢彤
弓寄専征於方伯腰刀帕首紛來謁之小侯教條清明
鼓角驩亮龍户馬人之相慶蠻煙瘴雨之一空鶢鶋去
而蚌迴方共覩亷平之化鳳凰儀而獸舞行人賡喜起
之歌我某官幸甚登門加之通譜彈冠魏闕舊陪簮盍
之餘攬轡周原新託履封之内乆矣雲泥之懸絶適兹
<pb:KR4d0340_WYG_029-5a>
嶺海之重逢召鼔吏以撾岑牟命佳人而戛鳴瑟反坫
為兩君之好聊永今宵衮衣以上公而歸無忘此日某
等俯陳蕪語上啟玉顔
　帝城一别隔天涯邂逅轅門此建牙應是近臣來侍
　從頓令逺使有光華他人豈得如同姓王事由來本
　一家却怕酒醒歸詔下賸燒銀燭照梅花
　　　宴吉倅王實之樂語
瀛洲學士為江鄉半刺之行句曲山人惜親友中年之
<pb:KR4d0340_WYG_029-5b>
别將秣馬膏車而去矣乃殺雞為黍以留之恭惟某官
志節日烈而霜嚴文章水湧而山出聲名蚤著不數黄
香之無雙科目小低猶壓杜牧之第五元化孕此五百
年之間氣同輩立於九萬里之下風每以直道而事人
未嘗曲學以阿世朱雲折檻諸公慚請劔之言陽子哭
廷千載壯裂麻之語一葉身輕何去之逺六丁盡力而
挽不回有謫仙人駿馬名姬豪放之風無杜陵老殘杯
冷炙悲辛之態仲卿妻安牛女之儉超宗子真鳯毛之
<pb:KR4d0340_WYG_029-6a>
竒下而一障上而公卿㑹應入手徵以諫官許以宰相
尚且掉頭擁通徳而著書命便了而沽酒麗人歌陶秀
實郵亭之曲好事繪韓熈載夜宴之圖賀客盈門勸展
驥而為别駕長官分席嘆無蟹而有監州想像醉翁澹
庵之勁節髙風收拾平園誠齋之殘篇㫁藁覺此行之
不惡然小住而亦佳方今圖面一新號召四出加璧而
延故老將行申公之言前席而訪逐臣必奉賈生之對
豈容州佐屢屈天仙况頭㕔乃吾鄉兩相之迭為而鼻
<pb:KR4d0340_WYG_029-6b>
祖云異日二郎之必做閉門而投車轄莫惜盡歡籠街
而築沙隄佇看大拜風雲之㑹期月猶遲我崇禧吏部
少同受業於河汾晩共尋盟於洛社辭暴公子之繡斧
未敢披襟聴白司馬之琵琶何須掩袂素䝉鮑叔之知
已詎忍卜商之離羣肯顧茅堂不嫌草具南轅北轍車
輪慣見於别離東主西賓翰墨未妨於游戲俯陳下里
仰獻初筵
　去國還山忽十期看人著盡幾枰棋碧雞金馬非吾
<pb:KR4d0340_WYG_029-7a>
　事白鷺青猿欠子詩魯國兩生肯行否海濱二老莫
　來遲暮雲春樹嗟脩阻得句從今舉向誰
　　上梁文
　　　慈濟殿上梁文
兒郎偉叢祠草創合衆力而莫成寳殿翬飛不崇朝而
立就大矣神君之福力卓哉太守之規模英顯忠惠侯
道嫓松喬術侔盧扁雖一旦蛻蟬而去方劑失傳然千
年化鶴而歸神靈如在南通梅惠北暨福泉處處幡華
<pb:KR4d0340_WYG_029-7b>
家家香火眷言莆壤宻介寶鄰夏有痒春有痟茍精祈
而必應尸而祝黍而稷亦報禮之宜然爰相近郊載規
新廟為山一簣之纔覆作舍三年而未成非遇偉人孰
圗佳話我知郡某官視民苦樂如已戚休謂隆古泰和
之時疕瘍間有而至人游息之地疵癘必無損樽節之
餘財建顯嚴之閟宇烏紗羽氅炯落月之照梁孔盖翠
衿乗回風而弭節非侈一時之輪奐永為千古之瞻依
讀本草者證神農寧不謂醫師之祖見甘棠而思召伯
<pb:KR4d0340_WYG_029-8a>
安敢㤀牧守之賢遂為短歌助舉修棟
兒郎偉抛梁東海色微茫户牖中待取逺山供筆架從
頭細紀活人功
兒郎偉抛梁西烏石岡邉有舊栖箇裏神通隨處現丹
瓢藥笈不須攜
兒郎偉抛梁南突兀方壺鎖翠嵐賣藥市中人不識壺
公却恐是同參
兒郎偉抛梁北使君此去朝京國祠傍古樹即甘棠留
<pb:KR4d0340_WYG_029-8b>
教父老它年憶
兒郎偉抛梁上紛紛薌幣祈靈貺炯然一片活人心此
是神君無盡藏
兒郎偉抛梁下澗蘋堪擷茅堪藉向來不作葷酒縁至
今羞入雞豚社
伏願上梁之後民無夭閼神有憑依漆葉青䴴普授衞
生之訣黄蕉丹茘常歌侑饗之詩
　　　建陽縣西齋上梁文
<pb:KR4d0340_WYG_029-9a>
　　　　(紹興甲寅温陵儲用創東偏/淳熈癸夘三山黄謙創西偏)
儲令之高樓百尺煥若更新黄侯之老屋三間凛然將
壓曽是翬飛之觀出於轍涸之餘西齋主人少慕紛華
晩趨平實有農拾穂薦書豐稔之祥無吏詬租常負催
科之殿幸而鹺舟相尾沸鼎稍涼迺即西偏别規便座
屏廷中之械索陳几上之圖書蓺菊盈坡種花成徑雖
非子賤聊自託於鳴琴儻有澹臺又何妨於入室然節
用愛人未之能盡顧勞民奉已寧免有慚庶退食在公
<pb:KR4d0340_WYG_029-9b>
之餘思反躬補過之義提短檠照細字老矣安能命巾
車掉孤舟歸哉未晚迺為巴唱以相梓人
抛梁東縹緲闌干在半空收拾半生湖海氣行藏都付
倚樓中
抛梁西稽首文公有舊栖雲谷已無人識路泉荒木老
暮猿啼
抛梁南白首銖銖較米鹽却笑晉人無檢束唾壺麈尾
事清談
<pb:KR4d0340_WYG_029-10a>
抛梁北北山翁肯留真蹟跨凌頡籒掩斯氷自有蒼生
無此筆
抛梁上日擬安車來就養青山盡處白雲飛千迴百匝
憑髙望
抛梁下絃誦琅琅喧子舍未應當食嘆無魚且可劬書
如嗜炙
伏願上梁之後茍有茍完爰居爰處户無夜閉簾有晝
垂我思古人去常如於至日後之君子當有感於斯文
<pb:KR4d0340_WYG_029-10b>
　　　徐潭草堂上梁文
兒郎偉伏以作蠶繭以自纒何時而竟營菟裘而將老
此事已遲爰相近郊旋開别墅後村居士忤當權而乆
斥逢更化之時招下帷生緩而迂莫仰裨於顧問中書
君老而秃終不任於使令呼來虛霑綾餅餤之恩歸去
未有土饅頭之地空蘇學士竹筒之積鏹得徐先輩草
堂之遺基所謂樂哉斯丘豈必懷乎故宇方桓司馬石
槨則甚陋視楊王孫躶𦵏則已奢凹凸勢殊經營而為
<pb:KR4d0340_WYG_029-11a>
臺沼綢繆力盡拮据以有室家驅出寢内散花之人延
入門前問字之客香芹羮鮮鯽膾享貧者之八珍長柄
麈短轅車備閒人之九錫免范蔡扼吭而奪與嵇阮把
臂而遊命乃在天死便埋我暮年窮巷何妨廷尉之張
羅它日荒阡不願曹瞞之𤁋酒遂為巴唱以相郢斥
兒郎偉抛梁東夢覺東華杲日紅却憶細旃開巻處邇
英今在九霄中
兒郎偉抛梁西西掖西崑有舊栖誰道相如堪視草寄
<pb:KR4d0340_WYG_029-11b>
聲太乙莫然藜
兒郎偉抛梁南王謝爭墩未免貪門外釣磯今屬我先
生只喚作徐潭
兒郎偉抛梁北塞垣未得新消息欲隨飛將去防秋白
髮老翁難荷㦸
兒郎偉抛梁上絶頂古榕髙十丈飛來衆鳥有依栖挽
致萬牛無力量
兒郎偉抛梁下一曲清溪帶茅舍薄命休嗟奪鳯池寛
<pb:KR4d0340_WYG_029-12a>
恩尚許同鷗社
伏願上梁之後息念彈冠終身扇枕肩負季路之米手
種邵平之𤓰觀書之眼復明登山之力常健於斯歌於
斯哭勿違前哲之言全而生全而歸不辱先人之訓
　　雜啟
　　　答湯伯紀論四六
伏承枉教過許儷文深惟空疎不稱提奬以至切磋之
論尤明愛助之心念昔宦游猥塵賓佐當挿羽流星之
<pb:KR4d0340_WYG_029-12b>
交至多據鞍横槊而立成盖率然供記室之求非以此
為名家之製亦有偶誦文而著價未識面而露章以幕
僚而施諸府公以門生而用之座主呼君房以足下既
難學子陵之髙斥桓公為老兵安敢效孟嘉之醉故於
酬答之際未免抑揚其辭然而博觀陳編頗見前輩于
頔健將退之擬所作於商周嚴武麤才子美方其賢於
顔賈或以為窺濤海而悸慄或以為繫雪山之重輕若
乃廬陵之於文僖眉山之於安道皆以游從之舊每形
<pb:KR4d0340_WYG_029-13a>
推許之間曷嘗為文字之瑕疵適足見風流之篤厚顧
如執事方負軼才小欲騁落霞孤鶩之詞大欲秉檢玉
泥金之筆務為髙簡恐為賣菜之嘲盡黜鉛華似匪粲
花之體誠願於俊壯雄深之外加委宛曲折之功出之
無窮讀者不駭大慚謂之大好毎觀舊作而忸怩小人
可以小知烏覩斯文之鉅麗方將廣吾子之意聊亦發
老生所懐斐然有云諒之而已
　　　回湯仲能撫屬
<pb:KR4d0340_WYG_029-13b>
光奉賛書辱參婉畫我公始至方招温石之流此士肯
來徑處鄒枚之右輒修短記往候先驅恭惟某官性極
髙明行尤峻潔羣謝諸王之外誠家世之鮮儔二蘇三
孔以來復弟兄之競爽頃被大使出䕶陪京方觀要路
之登忽勇急流之退雖入山避謗幾不調者十年然飲
水著書亦足傳於千載兹盖調於琴瑟果來赴於弓旌
側聞公朝屬意人物方將命議郎而草新奏遣掌故而
訪遺書何况元侯已召還於北闕豈容雅士尚留滯於
<pb:KR4d0340_WYG_029-14a>
周南某華髮漸多壯心都盡昔棄真如於苦李今留頗
似於繫匏方喜盛心竟成交臂嵇康性嬾煩見索於報
書司馬才髙惜不觀於授簡
　　　回京尹
某恭審妙選名卿兼行大尹權尊任寵固先彈壓之威
物貴幣輕尤賴變通之術除書初播輿望交歸某深喜
微蹤宻依巨庇首嘗捧刺繼辱貽箋問馬及牛共仰神
明之見騎驢衝節竊欣禮數之寛
<pb:KR4d0340_WYG_029-14b>
　　　回游提刑入國門
某恭審顯膺嚴召趣覲清光龍沕九淵昔批鱗而引去
鳳翔千仞今覽徳以來儀端士進為輿人相慶某服膺
已久識面未諧仰李渤如景星行將快覩挹濓溪之霽
月願聴雅言
　　　回馬揖投贈
居洛去官二十年不記班荆之雅自郢及我九百里忽
䝉委剌之勤信哉竒男子之為念此舊長官之老伏惟
<pb:KR4d0340_WYG_029-15a>
某人鄉推秀孝家有父師大宜紬石室之書續成史記
小亦給尚方之札使賦上林何挾才之尤髙而行路之
甚左客車都甚富明珠拱璧之投田舍蕭然闕白飯青
芻之禮又縁衰病全廢應酬體羸不任於衣冠臂痛乆
疎於筆硯止子路宿莫陪長者之雅言送李愿歸空羨
幽人之獨住
　　　回涵頭鄭監鎮
為農去國林間方力於灌園有客過門松下忽驚於喝
<pb:KR4d0340_WYG_029-15b>
道出明珠於袖裏飾㫁木於溝中恭惟某官秀禀天台
名傳谷口善言善行親從前輩以講明古貌古心不入
時人之嗜好寥落三家之聚沈冥一世之豪微而蠻觸
之爭大則虞芮之訟紛紛求決往往質成書判流行極
東聊攝西姑尤之境規模布置真右扶風左馮翊之才
然君子之道中庸顧本朝之法嚴宻姑平一闗即輅九
遷某乆去闕庭茍安田里未嘗射虎不煩霸陵尉之訶
間或騎驢幸免華隂令之詰不圖髦士恵顧秃翁歌詩
<pb:KR4d0340_WYG_029-16a>
人伐木之章奉賢者班荆之語傍觀榮甚内省闕然署
門而謝交情自慚廢退隔年而還詩債尚恕耄荒
　　　回杜制置送御書
某伏領台翰寵賜所刻宸翰二軸仰惟聖天子眷禮之
隆固為鮮儷然非大元帥功名之盛詎足以當坐令雪
案螢牕之間恍如奎躔虹氣之屬光芒發越聞見傳夸
某首誦睿謨窺光武十行之妙徐觀跋語歎孔明二表
之忠既盥手以寶藏敬叩頭而推謝
<pb:KR4d0340_WYG_029-16b>
　　　謝黄慥制機恵文藁
某頃因行役辱貺巨編及歸道於樵川遂滿裝於漁艇
豈謂篙師失手水怪垂涎斗氣頓收莫測延平之劔化
夜光下燭始驚合浦之珠還然某藻思乆衰匵藏惟謹
吟離騷於澤畔方抱幽憂誦子虛於上前愧無氣力姑
憑惡札少見謝忱
　　　太夫人生日回張知軍
累世通家晚竊左符之庇小人有母適當初度之辰辱
<pb:KR4d0340_WYG_029-17a>
熊軾之臨門驚驪珠之出袖鏗鍧古調奬飾衰宗恭惟
某官才擅風騷治先教化謂錫類乃邦君之盛舉而榮
親亦人子之至情竹裏行厨非兒童之慣見花間艷曲
俄士女之競傳居然改千里之觀瞻何止示一門之光
寵某方遵慈訓共歸緜上之耕第愧俚音莫和郢中之
唱
　　　太夫人生日回張知軍
蒼顔華髮屬親闈喜懼之年白雪陽春辱地主寵嘉之
<pb:KR4d0340_WYG_029-17b>
語家庭動色州里傳夸恭惟某官治行著聞文辭軼出
每篤賢賢之禮尤推老老之心依滕文公而為氓得其
栖託念潁封人之有母厚矣撫存揮掃雅詞光華誕節
乃若盛儀之過腆揆於愚分而未安竊師舍熊取魚之
言併援受羮反錦之義固慙方命必諒由衷被之絃歌
雖乏家姬之唱寫諸琬琰永為樂府之傳
　　　袁州回通判夀詩
出守一麾無復青綾之夢揆予初度辱貽黄絹之辭恭
<pb:KR4d0340_WYG_029-18a>
惟某官善與人交譬猶吾味爰有夀臧之祝用為枯槁
之華某千里顧雲兼旬勤雨目㫁庭闈之定省耳聞田
里之歎愁方切隱憂敢當善頌男子生桑弧蓬矢自笑
早衰美人贈錦叚琅玕詎容虛受
　　　回宜春方宰夀詩
華髮陳人不記始生之日色絲幼婦忽貽絶妙之辭恭
惟某官誼篤同寅情㤀泛愛贈以柏梁之作祝其樗櫟
之年設蓬矢以懸門愧非盛壯巻錦鯨而還客心始和
<pb:KR4d0340_WYG_029-18b>
平
　　　生日答張守
退士無聞已具秃翁之態賢侯念舊忽貽幼婦之辭禮
越等夷光生寂寞恭惟某官蟠胷萬巻落筆千言畫隼
朱轓雖深居於鈴閣桑弧蓬矢猶下軫於茅簷錫寡和
之名章賁早衰之陋質傳夸同志永為墨客之榮懊恨
貧家未有雪兒之唱
　　　答方䝉仲
<pb:KR4d0340_WYG_029-19a>
天生我辰安在自憐半世之窮嵗既晏孰棄予獨荷故
人之意過形絶唱俯逮衰蹤恭惟某人交誼嵗寒毫端
春麗朱絃綠綺無俗士之哇淫黄絹色絲有漢人之風
骨念兹初度遺以好歌雖家乏春鶯能囀繞梁之調然
門堪羅雀足華環堵之居矧兼盛禮之匪頒尤極懦衷
之感慨所為推謝悉佇晤言
　　　答王實之
青雲失脚誰招逐客之魂白雪新腔忽枉謫仙之作夫
<pb:KR4d0340_WYG_029-19b>
何衰颯獲此瑰竒恭惟某官吾道宗門斯文元氣批龍
鱗探龍頷盖嘗犯明主之顔料虎頭編虎鬚每欲唾貴
臣之面雖㤀情於當世尚興念於故人贈我好歌華其
初度覺樽罍之動色顧弧矢而有光誦烏石岡邉之詩
幸相尋於此日陪天津橋上之集尚無棄於異時
　　　答方徳潤古史
流年晼晚和南山種豆之歌妙語吹嘘出西掖判花之
手里門傳誦泉石生光恭惟某官今之名流古之遺直
<pb:KR4d0340_WYG_029-20a>
上坡建白可居慶厯四諫官之間後省留黄不在熈寧
三舍人之下棄美官如敝屩等外物於浮雲獨君父之
寸心與友朋之一念綢繆愈篤造次不忘似憐掃軌之
餘適屇懸弧之旦管仲鮑叔早已論交老子韓非晚仍
同傳欲其乆活奬以名言至於臺餽之過豐甚矣村居
之改觀某敢不呼童烹鴈攜酒與魚慶老穉之檀欒約
親朋而破費人生之樂孰與此多誦烏石岡邉之詩幸
相尋於此日陪天津橋畔之集尚勿棄於異時
<pb:KR4d0340_WYG_029-20b>
　　　回張使君
蓬矢六懸自嘆栖遲之跡草廬三顧辱貽幼𦕈之音異
哉以甕牖圭竇之人得此於蓬萊道山之彦恭惟某官
毫端泉湧胷次氷清鯨吞鼇作之文豈惟一集鳳髓龍
筋之判動輒千言顧如下客之始生亦被賢侯之雅製
玉盤洗金鞍簇既勞動於行厨銀筆述雪兒歌復流傳
於樂府殆似奏韶鈞以破蟋蟀又如列鐘鼓以享鶢鶋
邦域爭誇林泉改觀某心雖絶感顔不勝慙平子錯刀
<pb:KR4d0340_WYG_029-21a>
莫報美人之誦鄴侯牙軸永為來裔之藏
　　　回顧知縣
掃軌摧藏不記始生之日扣門剝啄忽貽寡和之章青
眼未忘白頭増氣兹盖某官誼堅金石文叶咸韶念三
仕三已之餘不能枉道謂一貴一賤之際乃驗交情陳
羮錦於篚𥸅傾瓊瑰於懷袖煌煌織翠之段非野老之
敢留纍纍貫珠之歌乏雪兒之能唱所為推謝未可立
談
<pb:KR4d0340_WYG_029-21b>
　　　回成丞
退士杜門無復男子桑弧之志故人馳驛忽貽外孫韲
臼之辭盛意殷勤衰宗榮耀伏惟某官深懷和璧早擅
蜀珍卿雲黼黻之文衆推藻麗陳雷膠漆之義一洗炎
涼鏘然宫羽之在縣爛若𤣥黄之實篚欲拜大恵似傷
小亷懼鯨錦之不祥巻而還客貪驪珠之無價珍以藏
家
　後村集巻二十九

<pb:KR4d0340_WYG_030-1a>
欽定四庫全書
　後村集巻三十　　　　　宋　劉克莊　撰
　　疏文
　　　啟建天基節疏(以下/宻院)
秦臘俶臨將及春囘之候夏正甫建有開震出之祥敢
傾葵藿之心仰祝椿松之𥮅伏願皇帝陛下夀齊箕翼
福等岡陵崑丘王母之桃靡煩來獻海上安期之棗不
必遠求
<pb:KR4d0340_WYG_030-1b>
　　　滿散疏
春王正月方興木德之囘天子萬年式慶蘿圖之永罄
輿情之懽忭祝睿𥮅之延洪伏願皇帝陛下如日之升
體乾之健豳人為酒告農扈之屢豐都䕶奉觴喜邊烽
之早息
　　　進功德疏
昊蒼眷命聿開王者之興臣子愛君均願聖人之夀輒
憑善頌仰賛修齡共惟皇帝陛下保大定功無為恭已
<pb:KR4d0340_WYG_030-2a>
大德者名位必得光紹鴻圖善治則福禄日來騈臻景
貺
　　　啟黄籙醮疏(以下袁/州七首)
地方千里忝為長吏以分憂帝監四方敬為齊民而請
命瞻言斯土粤自比年繭絲裒斂之餘里閭愁歎羽檄
征求之廣郡邑空虛顧剖竹之非才凜包桑之是慮兹
農時方急衡夏初臨欲令蠶麥之宜全賴雨暘之若仰
祈穹昊俯念蒼黔感召豐登之祥祓除乖盭之氣詠京
<pb:KR4d0340_WYG_030-2b>
坻之積冀保秋成薦沼沚之毛尚期嵗晚
　　　謝晴疏
民力農桑方患積隂之沴吏憂蠶麥願開霽色之祥鄉
燎方騰氛霾已豁敬羞蘋薦少寓菲忱閉隂縱陽尚有
祈於終惠割雲繅雪庻無廢扵前功
　　　祈雨疏
天瓢下注僅施破塊之功火繖髙張未改望霓之意輒
伸微悃冀續前功伏願念民作勞恕吏亡狀時方多事
<pb:KR4d0340_WYG_030-3a>
豈容旱魃之菑嵗大有年庶保農夫之慶
　　　再祈雨疏
穡寳垂成預喜千倉之積魃金為祟深虞一簣之虧豈
上澤壅而不流故天譴示而未已恭願矜民彫瘵憫物
焦巻収火繖於層空一清濁暑翻天瓢於四野汔保豐
年
　　　迎仰山四聖祈雨疏
耘耔力勞田共憂於龜坼神通功大淵能起於龍潛粤
<pb:KR4d0340_WYG_030-3b>
從春夏以来方幸雨暘之若三農相慶一稔可期甫涉
初秋頗愆甘霔昔無吏責此心尚願於豐年今忝郡符
詎意親逢扵旱嵗千里但聞於愁歎一身如處於焚惔
心懇惻而有求仰威靈之如在恭願鑒其丹赤哀此蒼黔
雲宻自郊一洗屯膏之意月離于畢早符喜雨之占
　　　送仰山四聖囘殿疏
肸蠁下臨俯鑒避堂之敬滂沱隨至暫寛守土之憂益
知仙聖之神通敬率吏民而餞送然以四封之廣僅沾
<pb:KR4d0340_WYG_030-4a>
一漑之餘倘少廢前功寧不嗟於虧簣如大蘓衆望尚
有冀扵翻盆
　　　再祈雨疏
萬千里之地所望有秋七八月之間豈容乆旱倘天意
尚慳於嘉應則嵗功将敗於垂成恭願驅斥魃妖憫憐
農務則苗稿矣深懐無及之憂以雨潤之庻拜有終之
惠
　　　安奉玉淵聖水疏文(以下江/東三首)
<pb:KR4d0340_WYG_030-4b>
大田多稼將立見扵焦枯九淵潛鱗忍未施於涓滴詣
名山而䖍請即靈𤨏以精祈伏願憫旱魃之流行奮泥
蟠而變化自膚寸雲而起俄滿太空以一勺水之多溥
周大地
　　　永寧寺祈雨疏文
七月流火不勝亢烈之憂三日為霖未慰滂沱之願茲
精意亦勤於祈禱何神機尚閟於杳𠖇伏願激念感通
乘時變化沛然下雨倘獲救於槁苗乃亦有秋庶無孤
<pb:KR4d0340_WYG_030-5a>
於力穡
　　　謝送玉淵龍潭聖水疏文
一勺之水不測而龍生焉七月之雨沛然則苗興矣頓
解羣靈之煩鬱孰知妙用之神通乃即招提敬陳梵唄
然四境暫蘇于轍涸三農尚恐於簣虧寳穡得秋方
屬收成之際靈湫奮蟄時沾膏潤之恩
　　青詞
　　　袁州入宅青詞
<pb:KR4d0340_WYG_030-5b>
忝牧民之重寄朝命雖榮違將母之初心宦㳺奚樂潔
蠲公宇熏祓醮筵將祈千里之䝉休豈特一家之徼福
伏願監臨悃愊畀錫福祥田里相孚聲永銷於愁歎庭
闈雖逺書常報於平安
　　　廣東倉入宅青詞
起家一出甚矣勞生乘傳載馳幸而善達輒陳悃素冒
叩昊蒼伏念臣乆分退藏忽叨臨遣白頭慈母老戀家
山黄吻小兒疾留道路雖百指檀欒而無恙然寸心隕
<pb:KR4d0340_WYG_030-6a>
穫而靡寧茲選剛辰方趨公宇爰舉祓除之典冀垂覆
幬之仁共願憫此艱勤錫之福順新書方急若為寛比
屋之歎愁舊學云何夫豈在全家之飽暖誓殫薄力仰
答厚恩
　　　新居設醮青詞
女笄男弁頗驚碎累之多考室子堂聊廣先人之舊落
成之日徼福於天伏念臣嶺海脫身家山屏迹昔存蝸
舍粗蔽於雨風今若蜂房各開於户牖即東偏之隙地
<pb:KR4d0340_WYG_030-6b>
闢小築之數間雖云練時日之吉良尚恐犯方隅之禁
忌屬孟冬之叶卜命二息以奠居上以奉庭闈之凊温
下以帥閨門之雍睦非扣閽之黙禱豈闔室之敢寧伏
願憫此艱勤遂其安逸茍完茍合師先哲之格言乃寢
乃興符占人之吉夢
　　　江東憲入宅青詞
重趼而來頗厭舟車之役息肩云始方知棟宇之安敬
練剛辰俯陳卑悃伏念臣退藏不宻浪出有慚將母晨
<pb:KR4d0340_WYG_030-7a>
昏既違此志全家飽暖亦獨何心况以諸生力量之輕
任茲一道耳目之寄何以慰士民之望何以報君親之
恩屬當臨涖之初爰舉祓除之典伏願瓣薌上格飈馭
下臨援臣孤危之蹤開臣平反之智獄無寃氣不致干
隂陽之和家有安書庶少寛温凊之念
　　　陳氏<md:KR4d0340_SBCK_068-17a>¶女子保安青詞
女子有行遽違慈侍婦人免乳實抱私憂伏念臣妾劉
氏昨以姙娠感於夢寐逺父母兄弟殆由驚噩而成禱
<pb:KR4d0340_WYG_030-7b>
上下神祇冀遂生全之望果䝉化育隂賜䕶持既無坐
蓐之危復有抱雛之慶敢羞菲薦不昩初心伏願吉曜
照臨烖躔銷弭乃安筦簟聿開卜兆之祥言采蘋蘩益
致壼儀之謹
　　　袁州祈雨青詞
窮則呼天既禱祠之徧舉嗟而求雨庶號籲之上聞謹
羾緑章冒陳丹悃伏念臣承流無狀致旱有端戰戰兢
兢甘一身之即譴炎炎赫赫顧千里之何辜或盈澮而
<pb:KR4d0340_WYG_030-8a>
復乾或閣雲而不下此念未通於幽顯何顔可見於吏
民輒為四邑之生靈上訴九閽之主宰伏願曲垂帝監
深憫輿情川澤氣升速覩翻瓢之快田疇水足少休抱
甕之勞
　　　江東祈雨青詞
嗟我農夫苦亢陽之為沴惟皇上帝忍膏澤之尚屯俯
陳怵惕之情仰凟穹窿之聴伏念臣自入疆而采訪知
編戸之創痍數口之家鮮能宿飽一年之計尤仰早収
<pb:KR4d0340_WYG_030-8b>
方彌望以如雲忽兼旬而渇雨深恐孑遺之黎庶不能
自振於儉荒惟暑氣之藴隆欲流金石被原田之秀實
将化堇荼列城若處於焚惔近境纔䝉於霑洒倘慳後
惠必廢前勞合一途之哀鳴呌九閽而上訴伏惟矜其
誠至賜以感通若潤澤之敢不盡微臣之職俾滂沱矣
庶幾全大造之功
　　　太淑人保安青詞(庚寅/)
小人有母一疾甚危皇天無親至誠可感仰戴生全之
<pb:KR4d0340_WYG_030-9a>
造俯陳喜懼之情伏念臣等母淑人林氏晼晚年齡沈
綿春夏醫師迭試莫知補瀉之方兒女滿前忍見呻吟
之狀遂於半夜宻禱上穹願減微臣之年以延慈母之
𥮅寸忱既徹諸苦頓輕然餘恙未之盡平顧大㤙無以
少報敬羞菲薦摧謝髙真恭願吉曜照身灾躔退舍蠲
除熱惱不煩藥石之功降賜福祥永保樗櫟之夀
　　　太淑人生日青詞(己丑/)
桑榆廹暮深羨於乆生蒲桞望秋不期而先悴輒陳卑
<pb:KR4d0340_WYG_030-9b>
悃冒瀆髙穹伏念臣妾坎壈百罹侵尋七袠雖筋骸無
恙尚可支吾然嵗月如流不堪把玩敬因初度式按真
科伏願飈馭下臨瓣香上格循蘭陔之飬永遂團欒保
社櫟之年終逃夭伐
　　　太淑人生日青詞(庚寅/)
我生之初恍如宿昔年運而往寖迫暮遲伏念臣妾累
月呻吟闔門驚悚訪醫問卜懔乎性命之憂起死回生
大矣乾坤之德兹逢誕日謹按真科庶憑方寸之微誠
<pb:KR4d0340_WYG_030-10a>
少答再生之洪造恭願坎離交濟火孛退躔雖及老既
衰非復強盛之日然踰七望八冀延耄耋之期
　　　太淑人生日青詞(辛卯/)
質如蒲桞甚矣易衰年在桑榆凜乎可懼迺即始生之
旦輒伸善禱之情伏念臣妾少頗艱勤晚尤&KR0831;泊身多
菑疾豈能無性命之憂家素清貧未免有兒孫之念倘
不皈依於大造若何全䕶於餘齡伏願鑒此精誠錫之
夀嘏懐鍼槖艾不勞方劑之施戲綵含飴永保團欒之
<pb:KR4d0340_WYG_030-10b>
樂
　　　太淑人生日青詞(癸巳/)
數平生之善未有纎毫過本命之年又踰一紀兹載臨
於誕日輒黙禱於髙穹伏念臣妾乆矣尫殘偶然老壽
諸兒無似俱忝宦游薄業不多屢逢歳稔未及祈禳而
灾退靡煩湯熨而疾平適當禋祀之年將竊郡封之寵
非元化施生之妙何暮齡僥倖之多敬𤁋㣲誠仰干慈
造恭願蠲其美疢介以嘉祥䟽湯沐之新封已慙稀濶
<pb:KR4d0340_WYG_030-11a>
徼桑榆之晚福更貺期頥
　　　太夫人生日青詞(戊戌/)
暮景婆娑譬櫟樗之無用上穹髙邈幸蘋藻之可羞伏
念臣妾蕞爾餘生履兹初度嵗年冉冉曽無卻老之方
兒輩駸駸寖有惡盈之懼倘非自天之保祐曷延過隙
之光隂伏願介以夀臧原其灾厄金箆刮翳令舊觀之
復還石窌疏恩冀新封之屡啟
　　　太夫人生日青詞(己亥/)
<pb:KR4d0340_WYG_030-11b>
年既暮遲届始生而有感天雖髙邈幸一念之可通伏
念臣妾八袠侵尋一門忝竊無關心之藥裹有繞膝之
斑衣兹逢禋祀之期將啟國封之寵曰貴曰夀覺取數
之過多欲安欲生豈常情之能免爰齋心於誕日敬稽
首於髙穹恭願降錫福祥蠲除灾厄旨甘無闕永相保
於蘭陔瞻視復明初不煩於菊枕
　　　太夫人生日青詞(庚子/)
皓首衰頽幸棲身於田里丹誠懇切冀駐景於崦嵫伏
<pb:KR4d0340_WYG_030-12a>
念臣妾八袠平頭一生多病老而及耄未逢刮膜之方
子且生孫粗有含飴之樂郡國三疏於湯沐家庭並列
於節麾積茲僥倖之多懔若滿盈之懼敬因誕日輒敢
籲天伏願鑒此㣲忱錫之晚福一家仁遜勿隳先世之
風百嵗期頥克享天年之夀
　　　太夫人生日青詞(辛丑/)
人羡乆生顧餘齡而自慨天無私覆然善願之必從伏
念臣妾某早染世塵晚耽禪恱駸駸大耋乆不出於鄉
<pb:KR4d0340_WYG_030-12b>
閭碌碌諸兒粗能當於門户㫖甘無闕湯熨少停人以
為衰老之榮已則有滿盈之懼兹因誕日敬叩髙穹伏
願鑒此精䖍畀之夀嘏大國賜湯沐竊冀新恩百年曰
期頥庶延暮景
　　　福國生日青詞(壬寅/)
歳華已晩不勝喜懼之情天聴甚卑輒𤁋精誠之禱伏
念臣妾頽然衰景届此始生雖瞻視之逾昏尚筋骸之
可勉老者祝哽祝噎粗適旨甘常情欲安欲生矧侵耄
<pb:KR4d0340_WYG_030-13a>
耋敬憑緑奏輒瀝丹忱伏望矜此餘齡錫之晚福斑衣
雜遝凊温相踵於髙堂錦誥便蕃湯沐更封於大國
　　　福國生日青詞(癸卯/)
晼晚餘齡幾於耄及精䖍一念可以上通伏念臣妾自
顧早衰偶叨暮福八秩加三之老眠食粗寧一門取數
之多滿盈是戒諸息承顔而定省重孫繞膝而團欒人
所共榮妾常恐懼衣裼屬臨於初度瓣香敢昩於真依
天道益謙願勿隳於孝謹人情欲夀庶獲保於期頥
<pb:KR4d0340_WYG_030-13b>
　　　福國生日青詞(甲辰/)
人羨乆生氣已衰而將竭天無私覆誠之至者必通伏
念臣妾取數過多踰八望九昏定晨省雖云子職之供
日往月來不覺耄期之及刮膜之方難遇溲血之恙甫
瘳未能性悟而理融常恐灾生於福過迺齋心於誕日
敬請命於上穹蒲桞望秋敢保凋零之質桑榆逐煖庶
延晼晩之齡
　　　福國生日青詞(乙巳/)
<pb:KR4d0340_WYG_030-14a>
人情欲安矧頽齡之寖迫天道善應冀精禱之上通伏
念臣妾某猥以衰癃安於寂寞擁麾持節及觀兒輩之
榮衣裼㺯璋頻見曾孫之慶然而光隂晩矣疾病半之
昨溲血之失常覺殘骸之幾殆幸而平復若有䕶持茲
復届於誕辰敢皈誠於洪造伏願灾躔屏退吉曜照臨
酌彼澗蘋聊薦至微之意譬諸社櫟庶全無用之年
　　　魏國生日青詞(丙午/)
春秋之髙一則以懼天地之大感而遂通伏念臣妾迫
<pb:KR4d0340_WYG_030-14b>
桑榆之衰年進湯沐於大國目尤昏瞀殆顔色之不分
身賴扶持亦筋骸之非昔比因疾厄深切戰兢亟祈扣
於上蒼荷保全其餘景然一門盈滿之當戒矧二息宦
㳺而未歸不勝䑛犢之懐冀從反哺之請茲臨初度敢
昧貞依欲望鑒其血忱介以眉夀味五福攸好德之訓
佩服勿忘稽九十不從政之文檀欒相保
　　　魏國生日青詞(丁未/)
夀鄰大耋驚心嵗月之深病惜餘生托命乾坤之大伏
<pb:KR4d0340_WYG_030-15a>
念臣妾猥以弱質享茲髙齡雖五疏湯沐之封然一守
清白之訓筋骸返少曾無南岳之方瞻視全昏矧有西
河之哭懼門户之衰冷念子孫之衆多固已衰頽未忘
貪愛属皇覽初度之旦誦自求多福之言薦澗濵之蘋
蘩冀垂穹聽譬道旁之樗櫟永遁天刑
　　　魏國生日青詞(戊申/)
大耋年髙但覺光隂之速再生恩大迄臻疾疢之平伏
念臣妾某乆矣癃殘加之㿃下衣裳顛倒呻吟至於累
<pb:KR4d0340_WYG_030-15b>
旬粥藥扶持性命危於一髮懔兒曹之憂懼荷造物之
哀憐參术収功桑榆駐景然湯熨尚煩於調燮而尫羸
未易以盛強思奮起於沈疴敬熏修於初度伏願袚除
諸苦迓續修齡孛尾火頭一洗星躔之厄原髙隰下共
榮晝繡之行
　　　保安青詞(丁未/)
户門灾厄嘗抱憂危天地施生汔䝉全䕶迺熏一瓣仰
答九閽伏念臣纍召造朝一擠去國道聞仲氏疾遽至
<pb:KR4d0340_WYG_030-16a>
於淪亾堂有老人懼不堪於悲惱呼天宻禱窮日疾馳
吹篪已隔於怡愉擁笏獲躬於定省脫仕途風波之險
惡遂家庭朝夕之檀欒静言思之亦云幸矣然而親既
踰耄體多不安誰無欲生欲安之情矧廹一喜一懼之
際敬因醮謝復有懇祈伏願臣母魏國太夫人林氏火
孛順行坎離相濟孫曾長茂足為晩暮之娱醫卜屏除
永保康寧之福
　　　魏國追薦工部弟青詞
<pb:KR4d0340_WYG_030-16b>
幽明異趣然可以感通母子至情未忘於顧復俯伸蘋
薦仰徹蘂章伏念臣妾次男某昨者力解麾符退安水
菽中歳享垂魚之樂方愜素懐髙年抱䑛犢之悲忽成
永訣百指之孤嫠奚託一生之慈孝難忘閱旬浹之屢
更叩天閽而上訴伏願離諸業障乘此津梁脫鬼趣之
沈淪焄蒿悽愴譬道家之解化来往逍遙
　　　追薦工部弟青詞
少小相從尚記吹篪之樂幽明永隔可勝摘蔓之悲輒
<pb:KR4d0340_WYG_030-17a>
羾緑章仰干蒼昊伏念臣亡仲弟某早嘗艱阻晚致顯
榮持節擁麾顧勤官而得疾上書歸印願奉母以終身
方將躬晨昏扇枕之勞踐疇昔對牀之約云何竒禍遽
隕壯圖上靡顧九袠之老人下不念一房之孤寡手足
之情雖切豪髪之力安施僅有追嚴少伸哀愬伏願拔
於大夜乘此剛風死生豈不痛哉孰窮變滅魂氣無不
之也冀免沈淪
　　　代追薦工部青詞二首
<pb:KR4d0340_WYG_030-17b>
㓜而無父豈勝孤露之悲窮則呼天盖本焄蒿之意俯
伸哀籲仰冒穹窿伏念臣先父昨解印符退依香火居
常乏絶獨忍半生之貧晚稍寛餘曽無一日之享始謂
偶愆於腠理安知遂廹於膏肓而况重闈九齡一房百
指聞者尚為之太息痛哉以此而安施未釋煩寃奄臨
卒哭惟有精䖍之禱愬庶幾&KR0388;蠁之潛通伏願帝所鑒
觀靈其來下脫離大幽之趣逍遥元氣之初雖往不復
還象罔莫之能索然號之使復巫陽或者可招
<pb:KR4d0340_WYG_030-18a>
父慈罔極徒切於攀號道妙難名有資於解脫追惟嚴
考奄棄中年歴官以来漫青綾之作夢厭世而去恐黒
籍之挂名洊陳螻蟻之情汔戴洪濛之造化橋穩度早
離萬鬼之鄰故宇來歸永受六親之託
　　　代作工部弟中祥青詞
伉儷遂暌永抱藁砧之恨焄蒿不逺奄臨鑚燧之期輒
剖煩寃冒干真宰伏念臣妾故夫某已下從於窀穸靡
返顧於孤嫠哭之如新孰云期可已矣望之弗至所以
<pb:KR4d0340_WYG_030-18b>
練而慨然虛結過去生之縁莫逭未亡人之痛伏願矜
憐號籲超脫沈淪雖音容閟乎重泉即之㝠漠然精爽
囘乎長夜凛若生存慰尊幼之哀思為户門之依托
　　　戊申生日青詞
㣲軀幾殆未逢十全之醫一念黙通盡出再生之造輒
憑緑簡敬剖丹衷伏念臣晼晚餘齡沈綿累月受髮膚
身體曽未報於劬勞檮上下神祗冀稍延於視息果臻
勿藥之喜遽失采薪之憂深愜母子檀欒之心不墜户
<pb:KR4d0340_WYG_030-19a>
門付授之托向非元化安有殘生輒羞沼沚之毛少答
乾坤之德伏願自今以始惟適之安夸詡俗情豈必買
臣之繡燕娱親膝寕無萊子之衣
　　　魏國九幽醮青詞
蘭陔罰酷可勝罔極之懐苫塊哀深冀動盖髙之聴淒
其丹赤仰止穹蒼伏念臣等母魏國太夫人林氏幼歴
阨艱蚤嬪隱約相先君子曷嘗動色於牛衣稱未亡人
初豈有心於象服堅剛自守耄耊靡渝眼看子舍之顯
<pb:KR4d0340_WYG_030-19b>
榮手拊孫枝之長立乆享重闈滫髄之奉五啟大邦湯
沐之封當其貴夀之時尤以滿盈為懼案惟梵巻笥止
澣裳其訓儉每安半菽之供其戒殺恐傷一蟻之命筋
力雖憊神明未衰自仲息之云殂覺歡悰之寖少屬忝
鄉郡便私之命方為板輿就飬之行云胡沈痾遂至大
故慘甚嚴霜之隕夏纍然孤露之不天南陔白華之章
從今已矣凱風寒泉之感何痛如之敢以煩寃形諸號
籲伏望憫毁巢之禍察呌閽之情拔大夜之沈淪乘剛
<pb:KR4d0340_WYG_030-20a>
風而解脫死者可作固無復生之期魂兮歸来倘有可
招之理
　　　代追薦工部弟大祥黄籙青詞二首
呼天靡及罔極奈何送父之終有時而既輒干洪造少
𤁋丹忱伏念臣先父某一掩泉扃再周嵗律檀弓既𦵏
徒深望弗至之悲子夏已除猶有哀未忘之語痛心祥
祭稽首道家庶幾百指孤嫠之情能動九閽主宰之聴
伏願刋酆都之籍収岱宗之魂或鬼趣未離幸早超於
<pb:KR4d0340_WYG_030-20b>
幽闇縱兒曹無似竊有覬於顯揚
素冠終制未忘人子之悲寳籙煉魂有感道家之說欲
伸餘慕僅有追嚴荷仙聖之證明憫孤嫠之號籲蠲其
業障度彼化橋乘碧落之長風閱赤明之浩刼消摇靈
境離泉壤之幽隂庇燾後昆俾門閭之髙大
　　　魏國卒哭青詞二首
破巢號呌尚未絶聲過隙光隂奄臨卒哭俯殚血悃仰
凟蒼旻伏念臣先妣魏國捨此庭闈歸於宅兆既畢返
<pb:KR4d0340_WYG_030-21a>
而虞之禮愈深望弗至之悲㫁機之訓徒存扇枕之事
永已雖臣親之夀九秩夫復奚言然人子之心百年猶
以為短而况莫大乎死生之變難忘者顧復之恩謂彭
殤可齊豈枕塊之所忍道使曽閔之出非籲天無以洩哀
矧如追嚴素所崇信痛逝者十旬之不返冀諸孤一念
之上通伏願帝監觀而下臨靈繽紛其来格刋其黒籍
尚何鬼趣之憂乗彼白雲有若道家之說
命有所制莫駐於親年魂無不之卒憑於道力伏念臣
<pb:KR4d0340_WYG_030-21b>
先妣魏國奄成千古俄已十旬荷真宰之鍳臨憫衆雛
之號籲考察平生之功行靡所欠缺証明末後之因縁
超然解脫既注名於上界亦垂慶於後昆
　　　代追薦魏國迎羅漢疏
善女人過去生中尤精勤於釋典阿羅漢大神通力或
游戲於塵寰爰集緇流敬修茗事伏念臣外姑魏國早
全覺性偶應俗縁徧更晚歲之顯榮不改半生之&KR0831;泊
盡空諸有龎媪曽去參来向上一機趙州亦遭勘破髙
<pb:KR4d0340_WYG_030-22a>
年鮮儷大數奄終感托女之恩深念館甥之誼篤欲伸
㣲報僅有追嚴尚望同發慈悲各施方便來飛金錫証
明生滅之因去度石橋指㸃虛無之路
　　　接茶疏
薤歌悽咽浮生如露之晞茗事莊嚴散聖乘雲而至憑
茲妙果拔彼沈魂共攜曹溪鉢来喫取趙州茶去一旗
試水豈獨中&KR0893;之泉甘六椀通靈未覺五臺之路逺
　
<pb:KR4d0340_WYG_030-22b>
　
　
　
　
　
　
　
　後村集巻三十

<pb:KR4d0340_WYG_031-1a>
欽定四庫全書
　後村集巻三十一　　　　宋　劉克莊　撰
　　題跋
　　　跋宋氏絶句詩
兩年前余選唐人及本朝七言絶句各得百篇五言絶
句亦如之今鋟行於泉於建陽於臨安元白絶句取多
白止取三二首元止取五言一首惟竇氏兄弟曰羣曰
牟曰鞏所作極少然皆可存夫合兩朝六七百年間㝠
<pb:KR4d0340_WYG_031-1b>
搜精擇僅四百首信矣絶句之難工也昔王筠自謂其
家七葉文章人人有集由今觀之集惡乎在盖詩之傳
以工不以多也金華宋吉甫祖子孫三世八人所作詩
何翅萬首或者止摘取其絶句一百七十一篇行於世
余謂竇氏之少足以勝王氏之多它日宋氏此編必傳
談者必曰後村眼毒
　　　跋趙忠定公朱文公與林井伯帖
某為童子時受教於先友井伯林丈初筮主靖安簿辱
<pb:KR4d0340_WYG_031-2a>
授印焉巻中諸帖昔皆嘗見後三十餘年復從君保陳
君見之盖先友宰上之木已拱而其家亦益落矣感今
念昔不勝悲慨當乾淳間艾軒先生與忠定相君同館
井伯丈以艾軒猶子為忠定上客所交皆當世名人而
於宋張吕三君子尤厚忠定帖雖家事瑣碎亦謀焉文
公帖如黨論之興大愚之貶衡陽之薨皆當時大變故
士大夫掩耳不敢聞者文公獨諄諄然赴告於井伯丈
一太學生未脫韋布而隠然任世道之隆替受諸老之
<pb:KR4d0340_WYG_031-2b>
付囑可不謂賢矣哉初餘干縣尹有憾於忠定謫命下
祖昔人撼莱公元城故智張皇特甚井伯丈適在吴中
先馳礬書以報忠定賴以自安嗚呼使遇良史筆之豈
減於陳仲弓郭有道耶昔太史公書傳楊惲蔡中郎書
傳王粲韓吏部文傳李漢不必其家子孫也君保其善
藏之
　　　跋建陽馬揖菊譜
菊之名著於周官詠於詩騷植物中可方蘭桂人中惟
<pb:KR4d0340_WYG_031-3a>
靈均淵明似之後漢胡廣貴夀偶然爾乃托菊水以自
神糞土之評萬古不磨烏乎非廣之辱菊之辱也至忠
獻韓公始有晚香之句膾炙人口近有畨禺崔公辭相
印不拜自號菊坡俱為本朝佳話嗚呼非二公之榮菊
之榮也建陽馬君譜菊得百種各為之詠其嗜好清絶
可喜亦幸君未為人爵所縻林下趣專獲與菊相周旋
如此未知君他日官達將為伯始乎抑為韓為崔乎將
以榮是菊乎抑以辱為君乎君其謹之慎勿以菊以遺
<pb:KR4d0340_WYG_031-3b>
憾
　　　跋艾軒繳新除殿中侍御史書黄奏藁
近嵗詞頭積壓朝士有供職累月銜内猶帶新除者惟
一二𦂳官除書下舍人運筆如飛辭免下已詣閤門受
告徃往借王言以納諂慶元初某人除正言鄧舍人驛
命詞末云罔或弗良於言則有無疆之恤寓訓戒之意
焉某人勃然謂其挟命令以箝制臺諫當時以鄧公為
難今觀艾軒先生繳謝某殿中除目然後知先生之為
<pb:KR4d0340_WYG_031-4a>
尤難也首引宋敏求繳李定事先生此舉真可以繼宋
公然宋公去蘇李二賢又以不奉詔去艾軒去它舍人
遂急急奉行是淳熈士風有媿於熈寧矣謝某不敢仇
艾軒而某人敢怒鄧公是慶元士風有愧於淳熈矣前
輩益逺覽卷慨然巖仲艾軒外孫也它日勉旃
　　　跋朱文公與陳丞相帖
文公上受孝皇深知當時元老大臣多敬事公下為天
下學者師尊惟不為時相王魯公所喜或言因按發唐
<pb:KR4d0340_WYG_031-4b>
台州而然夫為天下之宰當平其心顧以一鄉芥蔕胷
中乎文公與陳福公帖云除書朝下刻章夕聞者亦足
以見其不容於時之大意盖曰主眷曰人望曰公論至
此皆不足恃而相權亦可畏矣若夫上無人主之知次
無元老大臣之助下無天下之譽又值王魯公輩當軸
秉鈞止有山林一路可入别無它法林君善藏此帖非
我輩人勿輕出
　　　跋柯豈文詩
<pb:KR4d0340_WYG_031-5a>
觀人言語可以驗其通塞郊島詩極天下之工亦極天
下之窮方其苦吟也有先得上句經年始足下句者有
斷數鬚而下一字者做成此一種文字其人雖欲不窮
不可得也元白變其體求其諧俗茗坊酒壚徃往傳誦
詩稍濫觴矣然元至宰相白亦侍從余所謂通塞之驗
非耶抱甕翁盖嘉泰間大詩人集中奇古刻深者本色
人讀十過方解然生有高名没不沾寸禄詩雖工何為
者豈文頗趨平夷務使人易曉或謂其與乃翁機軸相
<pb:KR4d0340_WYG_031-5b>
反余曰士一身之通塞六親之休戚繫焉使人人學郊
島則詩人之家皆當咽於陵之李而食首陽之薇矣孔
子曰辭達而已矣豈惟辭哉余既哀抱甕翁之窮又將
賀豈文之達矣
　　　跋宋吉甫和陶詩
和陶自二蘇公始然士之生世鮮不以榮辱得喪撓敗
其天真者淵明一生惟在彭澤八十餘日涉世故餘皆
髙枕北牕之日無榮惡乎辱無得惡乎喪此其所以為
<pb:KR4d0340_WYG_031-6a>
絶倡而寡和也二蘇公則不然方其得意也為執政侍
從及其失意也至下獄過嶺晩更憂患始有和陶之作
二公雖惓惓於淵明未知淵明果印可否金華宋吉甫
在其兄弟中天資尤近道自少至老不出閭巷不干公
卿有久幽不改之操未論其詩若其人固可以和陶矣
况讀之終巻寄妙指於篇中寓髙情於筆下其詩亦不
可及歟
　　　跋卓君景福臨淳化集帖
<pb:KR4d0340_WYG_031-6b>
自蔡公仙去里中書學遂絶近嵗二陳出焉崇清宜大
字愈大愈奇復齋字可至二三尺而小楷行草端勁秀
麗在崇清上寸紙流落人争寳藏至今後生輩結字運
筆十人中九作復齋體然復齋本學歐後謂余曰少時
實師九成宫記今五六十矣當向上作功夫豈必尚寄
率更籬下耶所跋卓君臨淳化集帖凢一百十有五字
老氣森嚴殆欲掃去歐虞褚薛而自為一家者卓君盖
其中表親授筆法今亦以能書名聞之奕家弟子必髙
<pb:KR4d0340_WYG_031-7a>
師一著豈惟奕哉逸少衞夫人子弟也突過其師大令
逸少子也與父齊名卓君勉旃復齋可作必有咄咄逼
人之嘆矣
　　　跋王實齋送林叢桂序
漢有孝亷科最近古于時郡國不興亷不舉孝者有罰
其求之勤如此始也得王吉鮑宣之流其後濫觴及於
孟德仲謀也然必矯揉乃可得譽必考察乃可充賦唐
以後諸科皆廢雖有曾閔不過旌門閭饋酒餼而已若
<pb:KR4d0340_WYG_031-7b>
夷與跖則混為一區無所别異惟進士一科尤為世所
貴重茍能操筆不必矯揉無俟考察立取顯美林君孟
芳甫冠擢第不以當世共貴重為喜而以前輩一不幸
之語為憂請益於實齋王公公勉以孝亷二字孟芳歸
以示余余曰此子思子所謂夫婦之愚可行而聖人有
所不能行者也士不致力於其平且實者而騖志於髙
且虛者横渠所謂自誣也夫孝自事親而移於君亷自
簞食豆羮而達於千乘之國實齋既發明其大端余又
<pb:KR4d0340_WYG_031-8a>
為作義疏孟芳勉之它日有進德之譽則實齋獲知人
之名矣
　　　題李敏膚行巻
往來有求小篆於北山陳公者公曰吾老耄脫籍矣有
余伯咎筆法極髙請糺充當行今李君敏膚求詩於余
嗟夫余之脫籍久矣江湖間新詩人甚多不止一余伯
咎余欲糺將不勝其糺也姑書此以謝李君
　　　跋先君與貴溪耿氏書後
<pb:KR4d0340_WYG_031-8b>
余從父麟臺公宰貴溪仁民而好士士之秀異者莫不
登宓子之臺至言游之室焉耿君諱夀之其一也先君
與從父尤相友愛從父所敬先君亦敬之終身從父後
入館言者指其偽學及趙忠定公黨人急擠去年不登
五十先君仕差顯亦不登六十自二父下世吾家無耿
氏書問四十年矣晚使江東耿之孫廷龍攜先君書一
軸示余内一帖云寅縁羣從定交文字又一帖云家弟
不救恨不得相屬一慟皆為從父發也嗟夫前輩益逺
<pb:KR4d0340_WYG_031-9a>
惟善可以燾後惟學可以亢宗余於二父無能役矣耿
氏奕世忠義繇河南僑江表百餘年間顯官中微而秀
士迭起廷龍嘗貢於鄉方勇於善而力於學興之者其
在君德輿臯之子也羣彧實淑之孫也
　　　御製二銘跋
臣共惟皇帝陛下躬聖德膺駿命新治化飭法度乃正
元日渙發王言奎壁之光爛然下燭薄海内外有目咸
睹謂我祖宗以仁立國以禮義亷恥待士大夫而有位
<pb:KR4d0340_WYG_031-9b>
者或淫於刑或冒于賄爰作二銘以儆以訓聖漠洋洋
萬喙傳誦與章聖御製之七條熈陵戒石之十六字馬
圖龜畫相為表裏傳千萬世永為臣軌臣既以宸翰刻
石寘之聴事朝夕覽觀如對威顔因念待罪臬事甫一
嵗奉行赦宥者一疎决者二减降者三皆謹刑也戒之
以建隆乾道舊法禄之以新楮命臺臣監司糾其不悛
者皆訓亷也陛下之於吏民可謂仁至而義盡矣有君
如此其¶忍負之雖庸劣願以身率<md:KR4d0340_SBCK_068-17b>¶孟子曰無惻隠之心
<pb:KR4d0340_WYG_031-10a>
非人也無羞惡之心非人也自今以始有一于此違君
父之明詔犯聖賢之格言亡其四端者也人而異類者
也窮奇饕餮之流不可訓誨話言者也臣職在澄察請
以詔書從事
　　　跋樂平吴桑書說
諸經古注尤髙簡理切而事信詞約而意明或一章累
數十百言止費二三字體貼出来毛鄭王何諸人皆然
盖經繁於注未有注繁於經者至唐諸經各立正義如
<pb:KR4d0340_WYG_031-10b>
書合二十四家一編亦太繁矣樂平吴君與權所著書
解巻帙三倍正義後受說於獻肅柴公稍斂縮之猶數
十萬言世儒每獲是古非今博而寡要之譏君以今凖
昔由博反約其於君徳治道之汙隆天命人心之去留
中朝外國之盛衰君子小人之消長離合上起邃古下
逮本朝探端觸類舉此明彼汗簡所載網羅略盡近世
信書之篤說書之辨未有及君者河汾東萊復出不能
廢也昔桓榮以書致身師傅子孫咸列公侯至陳車馬
<pb:KR4d0340_WYG_031-11a>
於庭以為稽古之力君之學勤於榮而上春官輒不售
方以累舉恩奉大對兹所謂命者耶雖然讀其書故是
金華殿中語也先朝林瑀徐復皆以布衣講邇英君未
遇有力者推挽耳曩晦静湯公為余言君經術鄉行晦
靜有重名於時使在人主左右必且進君於朝不幸淪
沒遂成遺恨然此為君身窮達言耳若君之書固不以
晦靜之在亡為輕重也詩不云乎愛莫助之姑題巻末
以識余愧
<pb:KR4d0340_WYG_031-11b>
　　　贈上饒日者吕丙
余不通算學聞人說隂陽運限支干之類漫不省為何
物語於世之談天者尤不解其工拙中否故挟此技訪
余者絶少上饒吕君一日𢹂故友湯晦静詩相過因晦
静遺言知君又嘗為楳埜徐公所賞湯徐皆古遺直其
有取於君必以其有山林樸野之氣如羽衣山人之流
而君談余命乃若姑順適余意者此余所以疑而不敢
信拒而不敢受也昔鍾毓令管輅筮已生年月日皆合
<pb:KR4d0340_WYG_031-12a>
大驚曰死以付天不以付君因不復筮魏元忠問相於
張憬藏不答大怒曰富貴屬蒼蒼何豫君事鍾貪生者
也魏未忘情者也余年耳順視世榮利無一可忭君言
禍余未必驚且怒君言福余豈必喜哉姑書此附於晦
靜詩後
　　　題汪薦文巻
余覽近人之作常恨其詞繁而意少黟士汪君示余行
巻篇篇有意如評孫子斬二姬而防微項籍為漢敺民
<pb:KR4d0340_WYG_031-12b>
功髙蕭張單于以閼氏餌東胡智在婁敬之先庶乎今
昔人所未道者然昔人詞意俱到乃至兒童婦女皆記
念上口君詩未為人傳誦者豈非雖有此意而詞未足
以𤼵之歟則修詞之功可少哉&KR0195;中五言云秋風駝卧
棘春雨燕巢林感時傷事有足悲慨七言云十八九常
如意少百千億任化身多極妥帖排奡之力演雅六言
云布穀不稼不穡巧婦無褐無衣提壺不可挹酒絡緯
匪來貿絲又云蜾蠃堯舜父子鴻雁魯衛兄弟鬬蟻滕
<pb:KR4d0340_WYG_031-13a>
薛争長狎鷗晉鄭尋盟此即誠齋自作也何擬之有少
陵云語不驚人死不休山谷云自鑄偉詞以君之才更
加精思前無古人矣今人不足言也
　　　跋裘元量司直詩
辛未壬申間予仕南昌獲交二李君國録字茂欽後以
死守蘄州者司直字敬子世謂𢎞齋先生者裘君字元
量繼來莫府其標致髙勝有顔氏之臞龔生之潔終身
大理司直竹齋是也後三十有六年其猶子南康理掾
<pb:KR4d0340_WYG_031-13b>
應材𢹂竹齋遺墨古律詩三首又其季元齡手録四十
二首示余其言若近而若逺若淡而若深近而淡者可
能逺而深者不可能也君為人自貴重¶恥表暴惟詩亦
然追懷昔游耆舊存者百無一二而余亦已老矣世知
竹齋者多而見其詩者絶少理掾盍鋟諸梓與同志皆
共之
　　　跋宋自達梅谷序
建安士人范君自號梅谷二十年余嘗為賦詩後又為
<pb:KR4d0340_WYG_031-14a>
作跋焉晩識金華宋君居於洪之西山亦自號梅谷范
宋競谷千載而下遂與王謝争墩作對矣然宋無范之
貲力范無宋之才思晩有游勉德潤諸名人為著語宋
僅寳藏臨川曽景建一序而已按寳慶丁亥景建以來
詩禍謫舂陵不以其身南行萬里為戚方且惓惓然憂
宋君營栖之無力尤可悲也余厚宋之諸昆亦厚景建
感今念昔覽巻慨然宋名自逹字德甫
　　　題宋自達詩
<pb:KR4d0340_WYG_031-14b>
金華宋氏有丈夫子六人僑居豫章余少皆識之謙甫
尤知名八龍之絶小五虎之最怒者及來江東又識德
甫示余詩一巻盖謙甫之羣從年少於謙甫而筆力咄
咄逼之矣自昔以一家兄弟致盛名其殿後者必愈偉
晉有小陸南朝有小謝唐有小杜它日君家景文公亦
號小宋君其披襟當之勿讓
　　　題程垣詩巻
昔杜牧罪某人不合稱處士其說以為下有處士乃上
<pb:KR4d0340_WYG_031-15a>
之恥處士之名自尊也謗國也徽士程君自號逸士將
無為牧輩嘲侮乎然孔氏記古逸民僅得七人如沮溺
荷蓧之流皆存其言論於諸弟子中説漆雕開與曾㸃
曷嘗以隠居為非乎然則君雖稱逸士可也余得君詩
七巻讀之竊知君喜姚合所編極𤣥集而自方賈島余
謂姚賈縛律俱窘邉幅君所作稍抑揚開闔窮變態現
光怪絶不似姚賈未知與任華盧仝何如耳華與李杜
游仝客昌黎公之門故有竒崛氣骨意君詩實本任盧
<pb:KR4d0340_WYG_031-15b>
而陽諱之否則殆兵家所謂暗合孫吴者異日見君當
究其論
　　　題趙戣詩巻
歙郡趙君寄余詩五首五七言亦宗晩唐然稍超脫不
為句律所縛歌行中悲憤慷慨苦硬老辣者乃似盧仝
劉义或曰古人之作由情性而發後人之作以氣力相
雄而已余曰不然夫太湖靈壁玲瓏可愛而匡廬雁蕩
拔起萬仞紫翠掃空山礬水仙幽澹見賞而喬松古柏
<pb:KR4d0340_WYG_031-16a>
絶無芳艷直以槎牙突兀為奇爾君益勉之情性人之
所同氣力君之所獨獨者難彊而同者易至也
　　　題葉介文巻
休寧葉君槖其文甲乙藁者六十四巻請予評之予讀
之曰多乎哉覺君之鋒穎意氣如孫伯符下江東之兵
如張雷出匣之劒如胥江初三十八之潮有剽甚不可
當沛然不可遏之勢不惟人望而畏雖君亦自以為斯
世莫已敵者君尤豪於詩編帙幾侔杜蘇然予觀古人
<pb:KR4d0340_WYG_031-16b>
名世之作或以一字而傳梁鴻之噫是也或以二字三
字而傳元道州之欵乃魯山之于蒍于是也推而至於
三百篇亦然豈惟詩哉君學本周張以予觀之周子所
著一圖張子二銘而已君它日觀牕前之春草撤座上
之虎皮深養而謹出之則六十四巻之中必有所去取
矣
　　　贈日者許澄之
横渠大儒也喜論命丫翁遺直也常與日者語晦静湯
<pb:KR4d0340_WYG_031-17a>
君學問節義人也其贈許子之言衛道甚嚴然不能不
惓惓於許子之流盖精詣不減於横渠而樂易殆過於
了翁矣巻中多吾故人如子文侍郎貫卿考功皆為著
語亦足以見許子之術有以動人否則賈誼宋忠輩人
安肯過而問之乎
　　　跋東園方氏帖
　　　　蔡端明茶録
茶録余凡見數本此本與臨真草千字文唐太宗哀册
<pb:KR4d0340_WYG_031-17b>
頃屢同方孚若借觀主者出於軸中巻舒纔畢急袖之
去其秘惜之如此後三十年乃為方君所得始君之求
之也不得不止及既得之也則又大喜巾襲扃鐍若恐
有負之而走者噫君可謂好之篤矣余聞異書名蹟天
所靳固人欲以區區智力擅為已有自昔及今未有能
久者蔡邕藏論衡於帳辯才棲禊帖於梁皆為人盗去
是猶曰匹夫不足於力爾虬鬚帝絶重鍾王筆跡貯以
玉匣石函入陵中後為温韜所發諸帖遂傳人間甘露
<pb:KR4d0340_WYG_031-18a>
宰相捐厚貨或官爵鉤取名書畫鑿垣納之禍作為人
剔取奩軸金玉而棄書畫於路此一主一相以天下之
力而不能守而世之篤好必取者尚自以為可傳萬世
子孫而不失㡬於惑矣或者守之有道歟余曰惟得之
無愧者差庶幾昭陵諸帖皆懸金帛而得惟禊序以譎
取然賜蕭翼銀瓶一金鏤瓶一瑪瑙枕一並實以珠内
廐馬二第一區賜辯才物三千段穀三千石固非虧價
矣刼陵之厄殆不可¶曉王廣津以𣙜茶致宰輔以權力
<pb:KR4d0340_WYG_031-18b>
聚玩好身與家且不能庇惡能庇書畫哉君有好古博
雅之名無巧偷豪奪之謗不但廣求以足所好又能積
善以永其傳然則雖乆而不失之矣
　　　　蔡端明臨真草千文
藝未有不習而工者右軍書禊帖致數十本智永臨千
文凢八百本辯才年八十餘日臨蘭亭數過忠恵蔡公
書法為本朝第一然二王帖真草千文樂毅論皆有臨
本而千文尤為絶妙豈非備衆體而後可以自成一家
<pb:KR4d0340_WYG_031-19a>
歟
　　　　蔡端明書唐太宗哀册
文皇帝除亂致治功德儘可形容使班馬秉此筆必甚
竒偉斯作稍似不稱然沙場罄翦斗極咸覊狼山入囿
瀚渚歸池東旌若木西斾條支龍鄉委賮鳥服來儀亦
佳話也今人恐不能道
　　　　蔡端明三司日録
西川絹汾州石州虢州木植延州修橋枋解州鹽荆湖
<pb:KR4d0340_WYG_031-19b>
茶皆入思慮微而麥麫亦為經畫蔡公本以名節翰墨
著名而勤於吏職如此葢先朝擢材必責實用往往由
翰林學士判省府然後輔政士大夫亦不肯以清談自
髙如歐蔡皆臺閣名臣及主計尹京有健吏所不能及
近世喜吏事者多為名勝不與號為名勝者例不屑細
務非委事於儇佞少年則受成雁鶩行而已使見蔡公
此帖必以為絮
　　　跋山谷書范滂傳
<pb:KR4d0340_WYG_031-20a>
黨禍東都最慘唐次之本朝又次之固喬皆社稷臣伏
刑都市膺滂諸賢率身貫五木駢頸就僇所殺天下賢
俊數千人其幸而得免如陳寔申屠蟠之流僅一二數
使孟德仲謀不生漢亦必亡唐末舉當世清流盡投之
濁河而國隨之矣本朝黨論屢興事與漢唐同而治亂
與漢¶唐異盖列聖至仁至明静觀徐察竦夷簡指富范
為黨魁而昭陵隨悟章蔡請斵君實晦叔棺族莘老而
泰陵不聴檜欲按誅趙元鎮等家族上¶賴思陵保全𠈁
<pb:KR4d0340_WYG_031-20b>
胄誣䧟忠定王禁道學因而廢錮名勝¶¶¶茂陵一旦奮發
雪忠定弛學禁而羣賢<md:KR4d0340_SBCK_068-18a>¶復用¶¶¶矣三百餘年之¶間邪說終
不能¶以勝正論小人終不得以勝¶君子雖更陽九百六
之會適以開一馬渡江之業歴丙午丁未之厄晏然享
太¶乙臨吴之福有以也夫予嘗謂前世黨人有刀鋸之
禍若本朝則烟瘴而已然前世或自繫於獄或誼不獨
生或以齊名李杜為榮同於¶為善同於嫉惡同<md:KR4d0340_SBCK_068-18b>¶於<md:KR4d0340_SBCK_069-1b>¶舍生
取義烏呼盛矣哉季世風¶俗不然隨好惡而改化視勝
<pb:KR4d0340_WYG_031-21a>
負為向背首畔大防者有之反噬安石者有之范忠宣
諸子多賢尚勸乃翁求出籍而斬頥萬段恕亦不救者
皆是也此風既成竊意未必樂與范尹歐富同貶况甘
與君厨俊及同死乎豫章公逺竄不悔囚宜州譙樓上
猶書此傳無愧於孟博矣忠定子吏部孫尚書當慶元
初闔門避謗絶口不自明尤賢於忠宣之家矣彼雍容
立朝進無刀鋸之禍退無煙瘴之憂而不能自强於善
者覽巻宜有愧色
<pb:KR4d0340_WYG_031-21b>
　　　跋王元邃詩
元邃使君長余三嵗三十年前相遇於衢嚴客舍中示
予詩巻于時筆力如雷奮蟄¶户而出如風挟&KR0583;翼而上
如河決¶¶¶宣房瓠子<md:KR4d0340_SBCK_069-2a>¶而下也歳月幾何<md:KR4d0340_SBCK_069-2b>¶予屢逐¶¶¶¶¶於朝使君亦¶
上¶¶¶還<md:KR4d0340_SBCK_069-5a>¶二千石印綬相視各六十餘鬚髮無黒者意使君
槖中詩且萬首矣一日餉予棗本畧自譜年每歴一官
涉數嵗僅存二三十首或止三數首通不出一帙盖其
掩抑光怪而趣味深逺黜落葩艷而骨榦老蒼至於商
<pb:KR4d0340_WYG_031-22a>
今㩁古談經訂史精論新義絶異一世前人髙處未嘗
摹擬亦不自知其合轍也昔者周公惟作鴟鶚七月二
詩夫子不自為詩合王朝列國千餘年風人之作刪取
三百五篇其嚴如此乃若人自為集集之多者至數十
倍於夫子所刪烏呼詩之盛固詩之衰歟前輩謂有意
而言意盡而言止為天下之至言試以此說觀近人之
集類無意而言者也意盡而言未止者也如使君所作
則非有餘於詞而不足於意矣惟少故精惟精故傳奚
<pb:KR4d0340_WYG_031-22b>
以多為哉初使君少與長君以律賦齊名莆之作者皆
在下風長君早夭士林痛惜向來同袍子如德潤方公
諸人多已貴顯使君方連蹇推遷三郡浩然無歎老嗟
卑之意其言論風㫖畧𤼵于詩使君王氏為太冲元邃
是也長君名秉哲
　
　
　後村集巻三十一

<pb:KR4d0340_WYG_032-1a>
欽定四庫全書
　後村集巻三十二　　　　宋　劉克莊　撰
　　題跋
　　　跋聴蛙方氏帖
　　　　東坡穎師聴琴水調及山谷帖
櫽括它人之作當如漢王晨入信耳軍奪其旗鼓盖其
作畧氣魄固已陵暴之矣坡公此詞是也它人勉强為
之氣盡力竭在此則指麾呼喚不來在彼則頡頏偃蹇
<pb:KR4d0340_WYG_032-1b>
不受令勿作可矣但韓詩云濕衣淚滂滂坡詩前云彈
指淚縱横後云無淚與君傾或以為複余曰前句雍門
之哭也後句昭文之不鼓也結也非複也山谷帖雖止
三行卄九字然為人作墓誌必咨問行狀中事亦可見
前輩直筆實録之意可以為諛墓者之戒
　　　　蔡端明帖
蔡公詩云茘枝纔似小青梅盖四月初四作四月未有
茘枝所謂似小青梅者乃一種似茘枝名火山亦佳
<pb:KR4d0340_WYG_032-2a>
品熟以五月間人不以為貴也又一帖借六典劉茂才
何人藏書乃富於蔡公耶騰本當作謄疑筆誤或通用
也
　　　　蔡端明帖
蔡公殁將二百年宅相子孫寳其遺墨雖寸紙隻字亦
補綴成帙如襲珠璧公之擇壻與壻之貽後皆不可及
矣世傳第五倫撾婦翁張延賞輕子壻惜其未見此帙
也
<pb:KR4d0340_WYG_032-2b>
　　　　朱文公與方耕道帖
吾里前輩方耕道耒乾道二年擢第歴仕有亷直聲受
學朱張之門嘗從宣公辟為湖北帥屬文公與之書云
既為辟客有見聞當宻言又云當斟酌量度有益而後
言又云若一言不契即欲忿然引去則不可文公性方
峻與它人言多勉其剛烈激發而與耕道言更欲其委
曲和緩若耕道者可謂直諒之友矣按¶宣公少從忠獻
兵間所交皆大儒名卿相耕道晩出一書生爾所見豈
<pb:KR4d0340_WYG_032-3a>
有超出宣公者哉然宣公懷必竭事必咨不以耕道之
卑而不即也耕道感激知已遇事無隠或因杯酒輒發
或欲搢笏顯誦不以宣公之賢而不諫¶也昔孔明下教
許州平幼宰之參署韓愈送河陽從事願處士無圖利
於大夫長必求屬以自助屬必盡忠於其長古之道也
若夫長之賢未至於宣公屬之賢未至於耕道各宜録
文公遺墨一通置之座右
予既跋前一帖又讀别帖云聞所苦増進不勝驚憂又
<pb:KR4d0340_WYG_032-3b>
云欲助毉藥而不可得今那五十千遣去烏虖文公之
金伯夷之粟也前帖見¶耕道之介此帖見耕道之亷遂
併識之
　　　　南軒與方耕道帖
聞元晦在閩與陳丞相甚欵不知此公近來議論趣向
如何此南軒與¶耕道帖也是時丞相方起帥金陵與歐
公起帥太源時略同前輩尤惜晩節南軒之憂陳公猶
韓公之憂歐公也及丞相過闕極論時事故南軒别帖
<pb:KR4d0340_WYG_032-4a>
云陳公入對有忠切之言使人愈増巖曕之敬又云元
晦冩寄劉樞遺奏讀之涕零烏虖以正獻忠肅二公¶平
生¶¶所立如¶¶¶¶¶¶此<md:KR4d0340_SBCK_069-6a>¶而識者必要其終而後定此聖賢所以臨
深履薄至死而後已也夫
　　　　南軒送方耕道詩
漢魏以後士大夫風流掃地人物流品置不復論直以
權位相操持桓温謂孟嘉人不可無勢我迺能駕馭卿
野哉斯言又以景升大牛况袁宏欲殺以饗士其去黄
<pb:KR4d0340_WYG_032-4b>
祖也幾希南軒先生人物之宗望臨一時辟一選人入
幕其未至也望之不翅一日三秋於一尉之去登樓餞
飲賦詩惜别韓子不云乎死於執事之門無悔也故南
軒父子尤得天下士心忠獻之幕如陳丞相劉寳學張
安國王嘉叟查元章諸公皆為南渡名臣南軒之客若
游誠之方道耕之流官雖不遂亦介潔自守終身不可
屈摺烏虖盛哉
　　　魯簡肅吴文肅宋次道帖
<pb:KR4d0340_WYG_032-5a>
呉公大科宋公詞臣其翰墨不必更論魯公以强諫直
節名而詩律筆法精妙如此世所未知¶也此三帖皆與
忠恵蔡公者今在方君審權家初君曽大父宙¶字子正
為忠惠宅相多収蔡公與¶其交游¶帖雖寸紙隻字不失
勤於李漢矣君珍藏之愈謹賢¶於王粲¶矣可¶為為人子孫
為人外孫者¶法式君自號聴蛙翁
　　　　蘇才翁二帖
二蘇草聖獨步本朝裕陵絶重才翁書得子美書輒棄
<pb:KR4d0340_WYG_032-5b>
去書家謂才翁筆簡惟簡故妙聴蛙方氏所藏二帖前
一幅真才翁筆後幅録杜詩者稍斷裂以為才翁耶筆
意欠簡以為君謩耶字法差縱莫能定其為何人書也
然君家自河東轉運公珍藏至君凡四世自熈寧甲寅
至今將三甲子可謂之故家舊物矣
　　　　劉原父陳述古帖
古靈公字不多見此帖姿媚如此可寳也公是先生帖
纔四十字詶對之語雖簡賓主之情甚真尤可寳也次
<pb:KR4d0340_WYG_032-6a>
山小金紫公字名嶠為太常寺少卿聴蛙君之髙祖父
云
　　　　趙清獻公帖
清獻公世號鐵面觀其與小金紫公四帖情詞縝宻如
此與青雲得路而隔同年之面者異矣然金紫公所以
為清獻所敬豈專以同年之故帖中如廢𣙜酤一節宜
清獻之心服也時清獻守䖍故有貴部猶𠇍贑州可知
之歎後二百年贑宿重兵州計顓仰於酤日𣙜至數倍
<pb:KR4d0340_WYG_032-6b>
舊額未知有金紫清獻輩人稍弛張弓之勢否覽巻慨
然
　　　　陳了翁鄭介夫帖
右了翁介夫真蹟與故河東運判方公者公名宙字子
正君謩之壻京認君謩為兄及當國召子正為農丞語
不合僅七<md:KR4d0340_SBCK_069-6b>¶日去國惟其為京所薄所以為了翁介夫所
厚也烏虖子正亦賢矣¶¶¶¶¶哉
　　　　余襄公帖
<pb:KR4d0340_WYG_032-7a>
小金紫公仕¶仁皇朝所交游皆¶天下第一流人余襄公
亦其一也予從公之四世孫審權借觀諸帖僅見十數
公真蹟聞韓魏公龎潁公諸老尺牘尚多散在族中法
當裒聚入石名曰方氏帖
　　　　陳懶散王晉卿帖
前輩謂蘇才翁字筆意髙簡今觀陳懶散書亦然山谷
云懶散得才翁屋漏法不知陳師蘇耶抑所謂暗合耶
夫變真為草猶厭難趨易耳若曰事忙不及草書而草
<pb:KR4d0340_WYG_032-7b>
之偏旁㸃畫反¶繁於真字失之逺矣懶散字既髙簡三
詩亦妙王都尉傅粉貴公子醉夢玉簫錦瑟間者而草
聖傑然有王子敬張長史之遺意豈非納交當世偉人
近朱者赤乎
　　　題丘攀桂月林圖
余為建陽令三年邑中士大夫家水竹園池皆嘗游歴
去之<md:KR4d0340_SBCK_069-7b>¶二十餘年猶髣髴能記憶其處丘君月林之勝則
未之覩也圖以示余且抄時人題詠一帙偕來夫題品
<pb:KR4d0340_WYG_032-8a>
泉石摸冩景物惟實故切惟切故竒若耳目之所不接
想像為之雖有李杜之妙思未免近於莊列之寓言矣
余既退老無復四方之役深以不獲往遊為恨君名攀
桂方有志於科舉竊意其亦未能擅此一壑也姑書其
圖後¶¶而歸之
　　　跋許教一鶚廷對策
友人許¶君孟翀¶奉對大廷語直屈居第七聞者壯之¶子
曰言之不出恥躬之不逮也君䇿既痛斥¶¶¶清<md:KR4d0340_SBCK_069-8a>¶臣<md:KR4d0340_SBCK_069-12a>¶祖洽<md:KR4d0340_SBCK_069-14a>¶他
<pb:KR4d0340_WYG_032-8b>
日¶所立<md:KR4d0340_SBCK_069-16a>¶必有以愧二人之面而服其心者否則天下後
世將以我之所以責人者而責我豈不甚可畏哉或曰
科舉之士志於得而已李葉之罪不在於少壯應程度
之初而在于老夀已貴顯之後余觀二人仕宦最乆皆
磨礪新善洗濯前非之日也迺迷而不復流而忘返終
其身而後止兹其所以為可罪歟昔張安國對䇿譽檜
既魁天下大悔之後交游朱張為紫巖公上客亦安國
也蔡嶷應舉時師了翁及貴欲殺了翁亦嶷也然則¶初
<pb:KR4d0340_WYG_032-9a>
節似文饒未足為君喜晩節似安國君可不勉之哉
　　　跋東園方氏帖
　　　　韓致光帖
當朱三飛揚跋扈時唐名公卿坐微忤而夷㓕者甚衆
致光以一詞臣首觸虎狼之怒而去立節固已竒矣以
偓集考之謫官經硤石縣天復三年癸亥也史言天祐
二年復召為學士偓不敢入朝挈其族南依¶王審知按
天祐¶二年弑昭立哀政出朱氏尚能召致光還禁林耶
<pb:KR4d0340_WYG_032-9b>
謂之不敢入朝得其實矣至謂依王審知然審知據¶福
唐致光乃居南安曷嘗遂依¶之乎士<md:KR4d0340_SBCK_069-16b>¶大夫處亂世鮮能
自保緇郎璨賊至於賣國¶與人¶¶¶亦有植立於暫而改化
於久者馮道相數姓不以國破君辱為戚而以官穹年
髙為樂楊凝式諫父之語壯矣既¶而身歴五季每一革
命則一進官終於太子少師致光自癸亥去國至甲戌
十有二年流落久矣而乃心唐室終始不衰其自書裴
郡君祭文首書甲戌嵗銜書前翰林學士承㫖銀青光
<pb:KR4d0340_WYG_032-10a>
(闕一/字)大夫行尚書户部侍郎¶¶¶¶¶¶知<md:KR4d0340_SBCK_069-17b>¶制誥<md:KR4d0340_SBCK_070-6b>¶昌黎<md:KR4d0340_SBCK_073-9a>¶縣開國男
食邑三百户¶韓某是嵗朱氏簒唐已八年為乾化四年
矣猶書唐故官而不用梁年號賢於楊風子輩逺矣宋
景文修唐史合列於司空表聖之後不知何以不収豈
為香奩集所累耶慶厯中詔官其四世孫奕足以勸忠
臣之後矣奕家有致光手冩詩百首刻於温陵以碑本
與墨林方氏所藏甲戌祭文並觀偏旁㸃畫無豪芒差
其為致光真蹟無疑烏呼以致光晩嵗大節如此而世
<pb:KR4d0340_WYG_032-10b>
徒以其少作疵之故曰君子不可不早有譽於天下也
　　　　蔡端明書唐人詩帖
右蔡公書唐人四絶句劉禹錫一李白二杜牧一後題
慶厯五年季冬卄有九日甘棠院飲散偶作新字是嵗
公年三十五以右正言直史館知福州初疑甘棠院在
何處而嵗除前一日觴客結宇其間後訪知院在郡圃
會稽亭之後公集中别有飲甘棠院三詩則在郡圃無
疑矣此一軸大字極端勁秀麗不減洛橋記沖虛觀詩
<pb:KR4d0340_WYG_032-11a>
在普照會飲帖之上劉詩二十八字濃墨淋漓固作大
字常法及李詩則筆漸瘦墨漸淡至牧詩愈瘦愈淡然
間架位置端勁秀麗與濃墨淋漓者不少異在書家惟
公能之故公自云盖前人未有又云珍哉此字墨林君
家藏蔡字多矣小楷以茶録為冠真草以千文為冠大
字以此帖為冠内淮水東邉舊時月今作唯有淮東舊
時月雲想衣裳花想容今雲作葉解釋東風無限恨脫
恨字徃徃飲後口熟手誤爾
<pb:KR4d0340_WYG_032-11b>
　　　跋林竹溪禊帖
　　　　斷石本
此帖與余家所藏斷石本㸃畫無毫髪異定石羽化之
後贋本盛行而真贋遂易位矣竹溪其珍閟之十五城
勿輕換
　　　　定武本
初薛氏子竊去舊石刋此本以代之今士大夫家藏及
都城鬻書人所貨皆薛氏子續刋本也竹溪此本亦然
<pb:KR4d0340_WYG_032-12a>
去斷石本逺矣
　　　　三段石本
此婺州倅㕔本也前輩評其有定武典刑石初為三號
三段石本亦為梅花本後裂為五余家兼有此二本石
今不存矣
　　　林竹溪書畫
　　　　伯時臨韓幹馬
此畫元中題老杜讚於前伯時自跋其後元中小楷有
<pb:KR4d0340_WYG_032-12b>
名伯時行書間見諸帖參校與此軸字無小異字真則
畫真矣或言伯時畫以紙不以絹以墨不以丹青此用
絹又著色何也余曰臨韓幹馬欲其肖幹若用素紙不
著色是伯時馬也豈曰臨幹馬哉
　　　　戴嵩牛
曹霸韓幹以畫馬遇開元天子崔白以工翎毛待詔熈
寧易元吉以畫猨䝉光堯賜詩戴牛雖妙乃未為人主
賞識若非吾輩田舍漢殆無人領畧此黑牡丹也
<pb:KR4d0340_WYG_032-13a>
　　　　王摩詰渡水羅漢
此軸必有十六僧所存者巻末三僧爾王摩詰三字恨
無摩詰它字可參校上用圓角印其文為埜釋豈摩詰
别號耶世畫渡水僧或乗龍或履龜黿類多詭怪恍惚
不近人情今最後一僧先登于岸雖目視雲際孤鶴然
脫衣坐磐石上欠伸垂足若休其勞苦者前一僧未渡
纔數寸淺水而中一僧乃倒錫杖以援之三僧者皆至
人大士而涉川之際謹重如彭祖之觀井曷嘗以蘆渡
<pb:KR4d0340_WYG_032-13b>
杯渡為神哉烏呼此固非摩詰不能作歟三僧者抑禪
家所謂老古錐歟
　　　　江貫道山水
故參與莊敏龔公家有江貫道山水一巨軸用疋絹作
其布置疎密㸃綴濃淡與竹溪此巻皆合但巨軸之後
有葉石林陳簡齋詩跋龔畫今在其外孫方君采處貫
道名參衢人其畫因石林得名南渡召至杭未見一夕
卒彼挟一藝而進使見思陵不過待詔尚方或賜金帛
<pb:KR4d0340_WYG_032-14a>
䝉天一笑而已然命薄如是士之遇合有大於此者果
可以智力求哉
　　　　厲歸真夕陽圖
此畫不待摸冩青山猶銜半邉日之句而巻中自有蒼
然暮色畫家以韓滉戴嵩牛為神品厲道士唐末五代
間亦以此技擅名其妙不減韓戴非近時范顛輩所敢
望但輕蓑短笠日與觳觫君相周旋乃在野明農者之
事竹溪方當駕天廐之飛黄行緑槐之御路顧珍惜戴
<pb:KR4d0340_WYG_032-14b>
厲二畫嗜好如此毋乃侵余之疆乎昔徐師川拜内相
子蒼寄詩云尚憶平生故人否夜驅黄犢過田間竹溪
它日坐摛文堂草制罷展巻觀畫無忘老夫
　　　　韓幹三馬
龍眠馬於今未易得况幹馬乎以畫家記載考之幹仕
至太府寺丞此題云韓將軍筆幹畫馬師曹霸霸仕至
左武衞將軍然則稱將軍者霸也疑子中誤記按子中
元豐間為禮官當使髙麗辭行謫監杭之樓店務清獻
<pb:KR4d0340_WYG_032-15a>
餉畫當在此時或曰清獻亦厚子中耶余曰子中在紹
聖以前其議論未嘗不是洓水而非荆舒厚坡公而薄
亶定未出元祐老奸之語也未擲筆而發名節掃地之
歎也清獻安能逆料其晚節乎因子中父子題識反為
名畫之累
　　　　信庵墨梅
京洛貴人所愛金盆盛牡丹爾信庵迺以㡬務餘間為
梅冩真其蒼枝老榦槎牙突兀者元暉宣仲不及也其
<pb:KR4d0340_WYG_032-15b>
繁葩疎蘤幽妍方潔者花光補之復出也烏呼其身廟
堂而心巖壑者歟頃當國宰相欲求公一筆公怒曰趙
某為某人畫梅耶公靳寸墨不與宰相顧肯累紙以贈
故人此其所以為一代之偉人歟
　　　　李伯時畫十國圖
十國者日本即倭國於闐在葱嶺北三童國人眼皆有
三睛童曈通用此誤題為三腫日南古越裳氏唐為驩
州天竺即漢身毒國拂菻一名大秦一名犂鞬女國有
<pb:KR4d0340_WYG_032-16a>
二一在扶桑東一在葱嶺南堅昆在康居西北波斯在
達河水之西又一國失其名皆去漢唐舊都萬餘里然
日本日南波斯至今猶與中國相聞則所圖亦非虛幻
恍惚意貎為之者其王或蓬首席地或戎服踞坐或剪
髮露骭或了髻跣行或與羣下接膝而飲或瞑目酣醉
曲盡鄙野乞索之態惟天竺者乘象徃徃國俗皆然不
必文殊普賢也荒逺小夷非有衣冠禮樂之教而其國
人所以奉其主者甚恭或執盖或奏伎或獻寳或雅舞
<pb:KR4d0340_WYG_032-16b>
或膜拜或進酒或扶上鞍其笙簫皷&KR0327;罇罍牲菓之類
亦與今同又一國不知名者為鷙獸將犯穹廬或張弓
抽矢或徒手欲搏之狀華人尊君親上者無以加也畫
外國人物非一家精妙鮮有及此舊題云李伯時學吴
道予畫按梁元帝自畫職貢圖至唐猶存似非道子作
古竊意此畫源流甚逺留觀數日以歸竹溪
　　　　米南宫帖
光堯尤喜書畫恨不與王太史米南宫同時世所謂用
<pb:KR4d0340_WYG_032-17a>
徐師川為執政以其舅擢元暉為侍從以其父余曰非
也師川不踐偽楚之廷挂冠而去元暉父子皆宣仁后
外姻光堯方崇奬名節方脩復元祐政事故二人者俱
貴顯豈直以詞翰之工乎此巻字既雄拔父書子跋尤
可寳愛
　　　跋放翁與曽原伯帖
余大父著作為京教考浙漕試明年考省試吕成公巻
子皆出本房放翁與曽原伯帖主司劉某天下偉人也
<pb:KR4d0340_WYG_032-17b>
故足以得之家藏大父與成公往還真蹟大父則云上
覆伯恭兄成公則云拜覆著作丈時猶未呼座主作先
生也成公父蒼部娶茶山女原伯茶山長子名逢官至
大理卿仲躬次也名逮官至侍從皆成公母舅放翁學
於茶山喜成公得薦書賀原伯如此余為儀真掾原伯
孫黯字温伯為楊子宰出此帖于縣齋余曰君収放翁
帖千百紙此幅關我家門户盍輒以見恵温伯不與後
與温伯同朝求之復不與晚使江左與温伯書公初見
<pb:KR4d0340_WYG_032-18a>
帖時余纔三十今遂六十君且八十不得帖死有餘恨
温伯亦愴然緘帖餉余帖内云叔遲者茶山季子也名
迅樂道者温伯父也名槃温伯擢第人物髙雅詞翰精
麗有晉唐風韻放翁嘗舉自代今挂冠居越上初茶山
深於禪學厚勤杲二公故叔遲入山訪杲茶山有詩哭
勤前輩不獨篤於師友其於物外髙人亦極其惓惓今
士大夫不復然矣
　　　跋舊潭帖
<pb:KR4d0340_WYG_032-18b>
潭帖素為坡公所賞以為希白得字神有江左風味比
淳化待詔所摩為勝世俗不察爭求閣下本誤矣以余
所見潭帖凡有數本有絶佳者有稍殘缺者有行數不
同者有漏落數行者時謂劉相刋二本一留郡一藏家
而後人翻開於黔和等州者又不知㡬本也於十巻之
末或題云慶厯五年或云八年或云六月或云季夏或
云摸勒上石或無上石二字或云重摸若以八年者為
重摸則五年下亦有重摸字不應一年内已摸而復摸
<pb:KR4d0340_WYG_032-19a>
也内第三巻為山濤帖末有風筆惻感之語容齋遂筆
已歎其不成文容齋知其一爾此巻謝𤼵帖云執筆惻
感今至執字止濤帖云風尚所勸云今至風字止却移
筆惻感三字在濤帖之後移尚所勸以下十九字在欣
帖之後又第六巻右軍字先後失次尤甚帖字屢經臨
摸固已失真劉次莊釋文雖有未盡亦十得五六加以
陳去非黄長睿施武子更迭考辨十得八九若潭帖迺
悉顛倒而錯亂之㡬成異域神咒矣往往刋帖之時不
<pb:KR4d0340_WYG_032-19b>
敢比擬尚方欲自為帖但異其行數可也亂其文理不
可也豈劉公本非博雅或貴重不暇參校或希白雖工
於摸字而拙於尋行數墨歟鐫刻雖工如不可讀何坡
既推潭勝閣近時陳師復善書亦於閣帖有異論余恐
蘇陳所見非真閣本爾真者或七八行為一板或十六
七行為一板皆廷珪墨摸印其墨如漆字猶豐艷有精
神盖熈陵八法既髙王著輩亦精其技摽題可見非希
白敢望舊臨江非不善失之險薄刻削去閣本逺矣帖
<pb:KR4d0340_WYG_032-20a>
家故當以閣為祖絳次之舊臨江次之潭又次之武岡
又次之臨江佳者可亂閣武岡佳者可亂絳汝鼎拙野
無以議為也余晩得一本乃以舊潭剪碎按釋文排比
裝背歴歴可讀必一老士人舊物惜不令希白見之
　　　跋馬和之覔句圖
夜闌漏盡凍鶴先睡蒼頭奴屈兩髐煨殘火此翁方假
寐冥摉前有缺唇瓦瓶貯梅花一枝豈非極天下苦梗
之人然後能道極天下秀傑之句耶使銷金帳中淺斟
<pb:KR4d0340_WYG_032-20b>
低唱人見此必發一笑
　　　跋石鼎聯句圖
此必是臨李伯周忘機本子其摸冩侯劉二子始而倨
傲既而唱詶俄而立起又俄而屈伏又俄而避席鞠躬
欲罷不能末而困睡睡起覔道士不見與道士終始雍
容崛彊之狀極得韓序之意余欲記以一詩未暇也
　　　跋楊通老移居圖
一帽而跣者荷藥瓢書巻先行一髫而牧者負布囊驅
<pb:KR4d0340_WYG_032-21a>
三羊繼之一女子蓬首挾琴一童子肩猫一童子背一
小兒一奴荷薦席筠籃帛槌之屬又繼之處士㡌席執
巻騎驢一奴負琴又繼之細君抱一兒騎牛别一兒坐
母前持箠曳繩殿其後處士攅眉凝思若覔句然雖妻
子奴婢生生服用之具極天下之寒酸繿縷然猶蓄二
琴手不釋巻其迂濶野逸之態每一展玩使人意消舊
題云楊通老移居圖不知通老乃畫師歟或即巻中之
人歟本朝處士魏野有亭榭林逋無妻子惟楊樸最貧
<pb:KR4d0340_WYG_032-21b>
而有累恐是畫樸但樸字契𤣥不字通老當訪諸博識
者
　　　又題
余既書此跋明日偶翻故紙得樸集洛人臧逋為序言
其琴酒自娱李翰林淑表墓言其好方藥又樸絶句云
一壺村酒膠牙酸十數胡皴徹骨乾隨著四㜑帬子後
杖頭挑去賽蠶官放翁跋云四㜑即處士之配蘇嶠季
其家有處士夫妻像野逸如生凡集所載與巻内物色
<pb:KR4d0340_WYG_032-22a>
皆合騎牛者四㜑作詩送樸赴召者也
　　　跋石虎禮佛圖
石氏自勒已敬重澄公至虎尤加崇奉澄公坐磐石假
寐一人合爪致恭旁二雛一持香合一持巾&KR0868;立其後
勒至是老矣合爪者當是季龍二雛當是宣韜兄弟
虎罪當萬段果有佛教必墮惡趣猶欲求福田利益乎
想見入山作禮時祼尸抱橋柱同氣相夷滅境界歴歴
在澄公目中矣此畫乃夾漈公舊物聊存之
<pb:KR4d0340_WYG_032-22b>
　　　跋明皇聴&KR0327;圖
張祐所謂閒把寧王玉&KR0327;吹者虢韓兩姨也安敢當御
榻而坐乎此背面横篴三郎曲肱而聴綽約執板其傍
而節之者其為玉環無疑也
　
　
　
　後村集巻三十二

<pb:KR4d0340_WYG_033-1a>
欽定四庫全書
　後村集卷三十三　　　　宋　劉克莊　撰
　　祭文
　　　祭趙仲白文
烏呼仲白有馳騁當世之志而欲行輒躓有蕭㪚出塵
之韻而欲隠不遂身居㕓市而健羡泉石家無米鹽而
喜談文字年踰四十或挽之仕果觸上官見捃獄吏放
詘十年攷訂百氏新註聃書自解易繫稗官野史冡書
<pb:KR4d0340_WYG_033-1b>
枕記星數之學醫卜之技鬼神幽頥蟲魚碎細人浩刼
以未睹子一覽而黙識漢庭諸老惜子中棄或為訟寃
或請贖罪覉旅長安薪炊罕繼放浪淮海吟哦不廢近
書未乾逺訃忽至初傳丹毒又云風痺聞之驚倒彈指
出涕烏呼悲夫玉樓之文清廟之器昔何辜而挫辱今
何譴而夭逝豈名盛之作祟抑才高之為累嗟予與子
猶如昆弟夜讀共燈春遨聯轡間與子處子夕不寐跏
趺叩齒呼吸導氣金石之劑亦頗服餌自言所學甚神
<pb:KR4d0340_WYG_033-2a>
而秘忽焉淪謝意者仙蛻疇昔樽酒從容言志誅茅卜
鄰入林把臂製山人之巾褐創精舍之枕被子長往而
不返予獨立而無對詩筒永已柴扉長閉予倡孰和予
忘孰記子之後事差强人意婦如德曜可以守誼友如
山公可以託嗣植君門户立君墓隧余雖才盡可述銘
誌寢門一慟冀子不寐烏呼悲夫尚享
　　　祭豐宅之郎中文
惟公忠誠對越氣力任重米鹽碎務一覽黙誦軍國大
<pb:KR4d0340_WYG_033-2b>
疑半語折衷有為必成所發立中究觀平生皦如星鳯
賢人落落公則嚴奉纎夫赫赫公所嘲弄白頭乗邊值
時倥偬聚拾潰失鎮壓澒洞奮拳走敵雪涕誓衆恩能
懷徠智可操控書觝和議羣口方鬨奏繩大將天顔為
動淮淝既㨗移守鐵甕朱幡甫志白雞忽夣士亡砥柱
國仆梁棟烏呼哀哉愚嘗評公英偉宏縱睥睨楚漢越
軼晉宋海鯨天馬不可覊鞚元龍越石千載伯仲凡公
所至輒以從容愚性孤直議法讞訟大或苦爭小亦㣲
<pb:KR4d0340_WYG_033-3a>
諷人曰乖忤公每採用片詞隻字廣座吟誦悲夫已矣
反袂長慟公方貴仕不蓄餘俸收烟聚族有無通共越
上田廬不過茅葑上聞公訃下詔給賵庶幾墓檟賴以
封種愚屏空山瀕於饑凍䘮莫臨弔𦵏復阻送緘詞入
浙維以抒痛烏呼哀哉
　　　祭方孚若寳謨文
嗚呼士患白首無聞於世公未三十立竒節取顯仕自
江湖嶺海外至荒徼皆喜道其姓名何其鋭也然甫四
<pb:KR4d0340_WYG_033-3b>
十而廢廢數年而死又何脆也烏呼人才實難天之生
公若有為矣夫予之以如是之才則必深培而厚植之
以冀收其柱石棟梁之用今也敷榮暢茂於其始催殘
夭伐於其後抑不知天之生公竟何為乎烏呼開熈遣
使舉國莫行公馳单馬三渉邊庭嘉定告警諸將閉壁
公無一兵自請出戰方其發獨見於羣疑之表立孤軍
於衆怯之内孰不聞風聳慕以為天下竒男子也及夫
時改事定人心一變宻者指其疎斂者議其放約者病
<pb:KR4d0340_WYG_033-4a>
其侈而公以不用死矣盖大將軍薄賞蘇武漢儒議陳
湯傳介子徼功生事自古則已然矣公何恨焉陳元龍
劉越石豪宕無成周瑜龎統不待老壽有才而無命有
志而無時若此者亦多矣公何恨焉余之所以深悲極
痛者士既不遇退於家老於鄉吟嘯於某水某丘若竹
林蘭亭之遊亦先賢之高趣也今又不然而今而後泉
石竹樹雲煙風月皆寂寥而無味矣是進不得伸其有
用之志退不得全其無用之樂豈非所謂深悲極痛者
<pb:KR4d0340_WYG_033-4b>
乎公没旬浹小君偕逝高年之母㷀然獨存語之土木
猶當流涕况平生交友之情哉烏呼昔與公飲常恨酒
少今舉此觴公不能釂烏呼哀哉
　　　祭李蘄州文
嗚呼蘄黃之禍尚忍言哉敵掃其衆&KR0691;然而來君方戍
蘄盖已属疾扶舁登陴䝉犯矢石衆欲潰去君守愈堅
弓盡皷竭握拳誓天孤城可隳大節不毁朝服拜闕談
笑即死嗚呼有國家者尤寳忠臣歴攷載籍代不數人
<pb:KR4d0340_WYG_033-5a>
武夫粗暴文吏縮瑟平居掉舌臨難屈膝惟君所學厥
有師承綱常之理講貫素明闔門狥義甘如飴蜜國人
相弔行路涕出嗚呼阿世之學或以取封君老不合轅
固申公棄郡之責無過少貶君死不去張廵許逺充志
與氣人之所難全名與節天之所慳没於牖下滔滔皆
是孰史有傳孰廟有諡嗚呼哀哉士失砥柱國亡金城
臨風一哀非為交情聞君有子天意可見堂堂如生歆
此菲薦嗚呼哀哉
<pb:KR4d0340_WYG_033-5b>
　　　祭方武成文
嗚呼寳謨之喪萬里遣訃君棄其孥跣足不屨既疥遂
痁尚宿葬處我勸君歸深山風露君殊自彊手畢壙户
舁疾返苫醫庸藥誤首投承氣暴下如注田傁煮葠利
止熱去又易浙醫奄至大故惟君之病我知其緒伏於
奔喪作於發墓嗚呼哀哉君之雋敏鮮有儔比寳謨謂
我兒學於爾我謝不敢君進未止虛空幻成平地突起
曽幾何時欲摩余壘天奪乃翁尚有吾子今也復夭萬
<pb:KR4d0340_WYG_033-6a>
事已矣遺言琅琅託我以死門前賓客昔多如市身後
人情今薄如紙覆此一觴老淚翻水烏呼哀哉
　　　祭李尚書文
嗚呼公積三十年威望而後出當重任轅門初建諸將
震讋檄書一出中原響動其事偉矣然而兵少備衆財
狹費濶外叢艱梗内闕調燮方開其首識者固慮其尾
矣嗚呼士幸敵弱奮髯裂眦當其鋒鋭遏之莫止及既
衰竭鼓之弗起呌呼者噤虛驕者餒公方席藁自貶詞
<pb:KR4d0340_WYG_033-6b>
義堅白握拳誓衆忠憤激發悵時賢之莫助援先民以
自擬可謂天下之卓識人臣之盛軌矣嗚呼宴安者鴆
毒也敵國者外懼也自公與敵對壘習卒於鬬而將帥
出矣習士於險而人才見矣敵雖歳入滁楚告㨗也豐
濠堅守也蘄黃無恙也彼之統軍貴壻輿尸授首也山
東之偽守若論魚貫面縳矣夫兵有利鈍慮有得失古
之論者必参攷也若乃置利而責鈍掩得而疵失則自
管樂以下其得為全人者無幾矣何獨於公然哉烏呼
<pb:KR4d0340_WYG_033-7a>
初誤泗上末警宣化彼媚公者藉口未已中渡之役豈
公實使患則公當釁匪公啟彊歸璽出人享其利鉦動
鼙震公受其詆是固可痛矣古之人有訟鮑宣者有救
房琯者今也身任清議而清議不能伸公之屈力援名
流而名流不能辨公之毁盖有背惠以市進和聲而助
訿者矣不亦可痛之甚者乎雖然國家南渡百年士大
夫皆以為非和無以立國至公遂破其論異日秉史筆
者書曰絶幣自立由李公始嗟夫斯亦足矣嗚呼公之
<pb:KR4d0340_WYG_033-7b>
晩節浮沉寓里霜顱雪頷闔扉隠几我來剥啄公尚倒
屣别去幾日逺訃入耳蒼生之望竟絶於此我賤且戅
公視猶子豈無忤觸人慍公喜偷生視景莫從公死南
歸哭公僑寄客邸蓴鯽之奠弗能具禮有香一銖酌以
澗水公茹其誠不吐其菲嗚呼哀哉
　　　祭袁侍郎文
嗚呼先生以性學而先鳴罹黨部而中廢使蕭然而終
身視顔曽夫何愧迨渉華皓之年始遇休明之世既闡
<pb:KR4d0340_WYG_033-8a>
迪於奥理亦紓發乎讜議盖陰扶黙贊莫測其淺深而
明辯顯諫猶著其一二嗚呼前輩出處莫不有義若先
朝之楊尹皆白首而得位雖一時䝉君子之福然後世
責賢者之備昔愚於先生也惜逢辰之已晩今愚於先
生也愴行志之未遂嗚呼哀哉先生於愚素有恩意昔
叔孫之弟子幸厥師之引類古莫不然愚則異是當先
生之光顯不規進而諷退毎羞稱王吉貢禹之為而喜
誦疏傅賀老之事嗟恩深之難報慙語淡而少味不然
<pb:KR4d0340_WYG_033-8b>
則十年之間蹤跡罕至豈其尊翊於寂寥之時而簡惰
於隆盛之際嗚呼先生云亡海内短氣聽琅琅之如在
瞻堂堂之永閟莆斳修阻莫視殮竁皦日兹觴將以哀
涕烏呼哀哉尚享
　　　祭李監丞文(東/)
嗚呼歳在丁丑齊魯始通公有憂色拂袖幕中餞公江
亭徘徊握手曰余莫爭冀子求救公去奚智我留奚痴
厥後公言皆如蓍龜歳晩樂南道出石鼓公擁旌旗來
<pb:KR4d0340_WYG_033-9a>
訪逆旅公髮愈白我顔亦蒼樽酒話舊意氣慨慷自爾
以來公益貴顯有所平反有所舉按公之器識蔡謨右
軍公之風采范滂王尊人物𦕈然公豈易得酸風吹訃
壯夫淚滴公年非夭公位不卑公子甚賢而我何悲然
公純孝有百歳母怡怡色養諄諄夜語天道何如使母
哭兒止見潘輿不見萊衣烏呼人世盖多缺陷公達此
理往矣毋憾尚享
　　　方孚若掩次祭文
<pb:KR4d0340_WYG_033-9b>
烏呼公忤某人時方盛年因某廢公廟堂之權某貴須
臾浮雲飛煙公先某死則有數焉廢公者人死公者天
公固達者含笑入泉曩營西峬蕝識儼然日吉時良歸
於新阡烏呼悲夫往公無恙賓客滿堂一客不至公不
釂觴今日原頭拊事凄凉送車蕭瑟悲風白楊公昔非
存公今非亡彼則媮矣於公何傷我懷平生耿耿不忘
白髮縞衣哭聲最長烏呼哀哉
　　　祭方氏表弟文
<pb:KR4d0340_WYG_033-10a>
烏呼吾念伯姊歸汝季女不腆齎裝散如風雨吾謂吾
女必敬無違冀汝老成身修家肥汝復何為以鴆為餌
母愁妻泣汝弗改嗜腸腐色敗亦更數醫銖劑石酒良
術莫施烏呼伯姊何罪季女何負門户奚寄兒女誰撫
汝之二親併汝三喪卒哭之内當卜竁藏兒大從師女
長擇匹猶有鬼神此語可質吾老多感逆境臨之覆此
一觴汝寜不知嗚呼哀哉尚享
　　　祭趙縣丞文
<pb:KR4d0340_WYG_033-10b>
烏呼自君移疾僕輩私憂朝傳甚危暮說已瘳歩武漸
輕判押亦好醫來諗我君將謁告及此再病同列罔知
欲往候君君居房帷中澣入視不可為矣躊躇不寐若
待猶子細君在疚賢嗣未來鄉路𣺌然行路共哀僚友
之情譬之昆弟所愧力薄莫相從事縞衣相率哭君寢
門將此掬淚祖於九泉烏呼哀哉
　　　祭傅諫議文
嗚呼元祐名臣之事業靖康使臣之節誼與公論諫之
<pb:KR4d0340_WYG_033-11a>
精忠出處之大致信前後之相輝亦今古之鮮儷初權
臣之用兵公奉使於湖外倘片詞之投合則富貴之立
至迺言首事之非甘受沮軍之罪迨寧皇之更化公入
遷於諫地若少貶以狥時可平挹於高位而又堂堂伏
閣之疏凛凛延英之議寖上咈於廟堂復内觸於宫寺
及既去而復召遂纍辭而不至嗚呼使公之言用於開
禧之末則生靈無丙寅丁卯之厄用於嘉定之初則朝
廷享至和嘉祐之治奈何動落落以難合每飄飄而高
<pb:KR4d0340_WYG_033-11b>
逝此識者尚論斯世安危理亂之機未嘗不有感於公
行藏用舍之際烏呼公之退休垂二十禩山林之趣愈
深而君親之念不廢其於善類之離合治道之隆替邊
事之動息朝廷之廢置儼端居而黙思或展轉而不寐
雖迹疎勢隔難疾聲而大呼然慮逺憂深常太息而長
喟逢真主之龍飛首賜環而趣對上側席以良久公循
墻者數四曰衣冠之久挂曰筋力之已瘁獨諄諄之手
疏尚惓惓乎時事始優游而㢲入終鯁峭而直遂葢忠
<pb:KR4d0340_WYG_033-12a>
勤懇惻救焚拯溺似溫公之學冲澹峻潔高舉逺引則
蜀公之志至於拖紳一表奮發蹈厲殆房喬征遼之餘論
抑子囊城郢之遺意千載之下仁人志士讀之者必欷
歔而流涕烏呼道術裂而人才駁學問偏而氣質泥騖
功利者鍥薄談性命者迂滯卓哉我公純粹全備崇雅
道而傍通流略尚理致而不廢文字故能學貫百家文
高一世在朝為爭臣在外為循吏觀公平生英偉𢎞毅
意秋霜烈日凛乎不可䙝然光風霽月即之而甚易率
<pb:KR4d0340_WYG_033-12b>
禮如拘臨事如悸執謙如虛持敬如畏發於方寸塞於
天地烏呼衣冠禮樂之所宗典刑文獻之所寄社稷生
靈之所属消長治忽之所繫方龜吸而鶴峙忽山頽而
星墜烏呼悲夫我昔狂簡公獨賞異每呼以忘年之友
欲養為有用之器既磨礱其麤鄙亦發藥其昏憒及夫
晚節奉詔引類公剡四人我忝一士遺言在耳遺書在
笥公今已矣拊膺反袂痛故老之凋盡悼餘生之淪棄
烏呼古之人古之人或殺身穿冢以殉死或踰境越邑
<pb:KR4d0340_WYG_033-13a>
而赴義今為五斗米之役坐阻一束芻之酹呼天不足
以洩哀竭海不足以續淚惟丹心之可鑒况英爽之不
昧烏呼哀哉
　　　祭䕫漕王中甫文
烏呼敵窺宣化黑幟如旗昇人夜驚縛筏濟矣羽書蠟
彈來如激矢嗟我與公一夕九起江風刮面淮雪裂指
調發處分頃刻千紙設艘防隘募士斫壘我方撓怯對
食忘匕公愈閒暇削脯行醴及夫解嚴㨗旗送喜公戍
<pb:KR4d0340_WYG_033-13b>
漢江我屏田里嶽祠甫朞公使䕫子青袍如故公已龜
紫書來訪舊清言亹亹昨逢峽舟手提牘尾公健我衰
痛牽腰趾蜀丹甚靈邛竹尤美多病所須惟此而已公
没歳餘貧缺奠誄一朝二物西來萬里發書長慟公止
於此悲夫千載而上毫分髮理三邊之事目擊身履人
怠我奮人動我止其才精練其器瑰偉竟復何為激電
逝水烏呼往哭立可二孫稚齒後哭次魏惟孤女耳公
有英嗣珠朗玉峙方彼二人公為不死同時幕府凋落
<pb:KR4d0340_WYG_033-14a>
無幾矢詞洩哀公其歆只嗚呼哀哉
　　　亡室祭文
烏虖君之靜專沖澹傳之於家温諒慈恕得之於天故
為女為婦而孝為妻為母而賢余渉世之齟齬偶與君
而周旋北冒兵鋒南騖瘴煙灕江觸石松灘覆船盖艱
難險阻悲憂恐怖余不能不動於詞色者君處之而恬
然追記平生嘉話善言余之疾痛以君為箴砭余之褊
急以君為韋弦悲夫白首同歸余與君之願也三十九
<pb:KR4d0340_WYG_033-14b>
而夭四十二而鰥尚忍言之悲夫伊人何辜異疢縈纒
卑詞婉氣而使之語蹇規行矩步而使之足攣余獨怪
夫悍且健者之不病又竊覬乎仁且病者雖癈而久全
夫何一旦奄隨逝川悲夫君之至性世所罕見余之先
君君之聖善宰木已拱君每追憶必欷歔而涕漣及乎
屬纊氣息如縷尚於姑與父致其惓惓君之息十有八
矣猶執手抆涙不忍訣者得非以其羸弱而可憐悲夫
人生危脆忽如埃煙余奉母於髙堂君從舅於九泉截
<pb:KR4d0340_WYG_033-15a>
一身之半體抱千古之永寃余久倦遊從兹歸田願慈
君之息至没身而愈篤藏君之槖待子婦而後傳營家
山之一丘築精舍之數椽生當讀書種樹於其間殁當
尋同穴之盟焉悲夫百齡同盡誰後誰先誓留面目見
君黄泉烏呼痛哉
　　　亡室喪歸祭文
烏呼傳舍暫殯蕭寺寄菆是二説者未言鼻酸君之介
弟與君愛子日吉時良䕶匶還里烏呼吾妻死别吾子
<pb:KR4d0340_WYG_033-15b>
生離悲夫奈何天實為之先人敝廬有圃與池君其往
哉以需余歸
　　　還里祭亡室文
嗚呼他日我歸鵲噪荆扉君與兒女笑語牽衣今日我
歸室虛無人君兒苴麻君榻凝塵料檢巾笥皆君手蹟
按行井臼皆君區畫窮民有四鰥居其首沈憂損人懼
不能久君既長夜我亦中年昔慕伯鸞今師幼安為兒
覓婦為君築阡然後餙巾以俟命焉嗚呼哀哉
<pb:KR4d0340_WYG_033-16a>
　　　祭陳北山文
惟古聖賢百行兼該精者為德麄者為才嗟後之人質
偏器小傑才既稀全德尤少惟古文章六經具垂謂之
立言亦曰修詞嗟彼之儒外文求理理既茫昧文亦骳
骩堂堂北山庶幾於全禀之天分得之師傳少參張吕
歸於朱氏性命之大事物之細負其魁磊進輒不容退
無寸柄為世所宗以德用才無跡可議以理貫文不斲
而粹華軒非泰陋巷非臞朝野偉人東南大儒平生論
<pb:KR4d0340_WYG_033-16b>
著皆有㣲㫖扶聖之脉探經之髓發舒其華培溉其根
鯨掣虎嘯風濤吐吞三十年間碑板溢出人獲一字價
重金璧臯陶九德孔孟四科豈無它人孰如公多耆舊
凋零賴有公在西風吹訃海内悲慨昔先君子與君同
盟愚幼無知蟬噪蚓鳴流傳達公為啓玉齒每云今世
獨歩惟子晩畏言語終日病瘖公書來勸姑飲勿吟永
焚筆研時引杯勺佩公良箴匪曰善謔我歸後村公葬
墨溪豈無蓴鯽道逺莫齎顧瞻蟇陵獻誄與挽哀雖如
<pb:KR4d0340_WYG_033-17a>
新禮則已晩嗚呼哀哉
　　　亡室掩坎祭文
子有慈父又有老姑愛憐其子賓友其夫云何属疾有
寢無寤人世一瞬夜臺千古壙土燥温萬金難求謂善
無報視此一抔古人有言死則同穴嗟余與子暫暌終
合籲寃徹天滴淚入泉冩哀一觴抱痛百年嗚呼哀哉
　　　祭外舅文
惟公禀天地之冲和踐聖賢之中庸靡煩矯揉而與道
<pb:KR4d0340_WYG_033-17b>
合不立標的而為物宗究觀平生出處雍容來如祥麟
去如冥鴻祿豈必厚位不待穹二頃之田環堵之宫視
觀廟之岑寂等臺閣之顯融造皇上之訪落捜巖穴而
一空嘗累徵而莫致信獨見之鮮同昔有兩生今復有
公雖進無圖回事業之柄然退有扶持名教之功取諸
人者甚廉報於天者宜豐何八秩之甫開遽兩楹之告
凶盖自童至耄制行無玷者學力之到自病至死持敬
不惰者定力之充嗟夫自我登門二十年中恩我教我
<pb:KR4d0340_WYG_033-18a>
慈愛最隆挹清標而立懦扣精論而擊䝉浴曽㸃於沂
水坐光庭於春風属我悼亡覺公情鍾憫靈照之先逝
痛孟光之不終豈致疾之有因徒飲恨於無窮嗟夫賓
榻塵凝家墅苔封它日重來空愴遺蹤舊悲未平新憤
塡胷不腆兹觴敢吿哀恫烏呼哀哉
　　　祭胡仲方尚書文
烏呼挹公風標彦輔叔寳聽公議論興公逸少捉麈笑
談刻燭倡酬公非今人晉第一流久掾公府新美世事
<pb:KR4d0340_WYG_033-18b>
再長槖班裨賛國是衆所期公與公自期下卑嚴徐上
扳龍䕫如何十年巻懷去國晩雖徵還曽未安跡高爵
崇秩固無一虧盛心懿識有不盡施自幼識公今我一
老惟公規模我所深曉欲以安靖銷弭塞氛欲以整暇
應酬世紛杯酒非酣幅巾非傲有所陶冩有所賞好嗟
乎斯人奄忽九京空懷積疑無復細評古人千里素車
白馬我足如縶我淚如㵼嗚呼哀哉尚享
　　　祖奠外舅祭文
<pb:KR4d0340_WYG_033-19a>
小人曰死君子曰終公雖云亡詎與衆同一代勝流百
世清風天壤有敝名德無窮悲夫歲歲年年一來訪公
今日何為縞素郭東我返自崖公歸於宫九原不隔一
念可通烏呼哀哉
　　　祭陳師復寺丞文
於乎律已伯夷之清待人太丘之廣臨民子産之愛立
朝汲黯之戅若不能言而盡該貫古今之義理若不勝
衣而有負荷天下之力量拂袖歸來朝野想望踐聖賢之
<pb:KR4d0340_WYG_033-19b>
榘矱化州邑以亷讓訓子弟於家庭聚秀孝於里巷有
通體於誠實無一毫之矯妄有終身之戰兢無跬歩之
怠放善類以為宗主學者以為師匠皆謂其享彭聃之
高年踵韓吕之世相夫何一夕遽得㣲恙方親朋之來
問覺神氣之猶王曰大丈夫臨危噤國事之莫吐安能
與兒女吚嚘涕泣於袵席之上嗚呼斯人𢎞毅忠壯嗜
道義如膾炙輕名利如糞壤使其耉老不過菜羮脫粟
味臞儒之樂深衣大帶為後生之唱然猶摧之暴而奪
<pb:KR4d0340_WYG_033-20a>
之速豈非蒼生之無祿斯文之將喪某少小親炙平生
敬嚮非止涉其籓籬實深造其函丈理無㣲而不講事有
疑而必訪忽山頽而哲萎將安放而安仰陳寢門之薄
酹庶魂識之來享嗚呼哀哉
　　　祭胡伯圜尚書文
嗚呼本朝人物多出江鄉廬陵一州魁傑相望前歐後
胡骨朽名香公與少公蚤相頡頏故家文獻中朝典常
並奏壎篪互為宫商里人皆曰淡菴不忘三十年間更
<pb:KR4d0340_WYG_033-20b>
迭翺翔虎節麟符台斗文昌國有喬木民有甘棠世人
皆曰忠簡有光烏呼諸公逢辰樂飲滿堂公來何晩鬚
鬂如霜憂時&KR0548;切望古慨慷當世人物髙下短長氣力
所嘘衡尺所量衆不敢援橫身主張上或未知極口薦
揚天下桃李多出門墻使公盡用必扶忠良公道必開
國勢必彊奈何一夕騎箕帝傍烏呼昔我尚少從公南
昌厥後追隨于昇于湘公不相吏吹笙鼓簧我官建溪
飛語中傷衆競闗弓公以身當流涕止之納矢於房晩
<pb:KR4d0340_WYG_033-21a>
觸禍機無地退藏公語諸公弱羽已瘡禹錫有親朱雲
素狂幸小寛之俾謀稻粱汲引一念至死不忘烏呼天
將否我絶其津梁追憶平生驚呼熱腸在昔先民匍匐
赴喪我有掬淚欲灑帷牀紅巾滿山道梗歲荒葬以曷
日冢以何岡日往月來蓴鯽莫將避謗謹語又闕輓章
負誼辜恩心折涕滂西望長號姑覆一觴此身未隕此
願或償烏呼哀哉
　　　祭周淳仁文
<pb:KR4d0340_WYG_033-21b>
烏呼始聞君貶彈指失驚相去萬里不知罪名後聞君
訃反袂涕流亦罔知君委蛻之由烏呼哀哉昔有二士
太白子昂拔起詞林虎躍龍翔一斃圜土一謫夜郎千
載而下猶為感傷若夫不為永王所汚而受嶺海之竄
非有射洪之富而為獄吏所𢦤酷哉此寃貫於彼蒼我
擕遺墨白之玉堂相與經畫致君之喪友朋之誼莫施
毫芒俟君返骨當相竁藏烏呼哀哉
　　　寺官祭真參政文
<pb:KR4d0340_WYG_033-22a>
烏呼四科九德自昔難并人得一偏公集大成穿鑿之
學畔師離經公獨純正南軒考亭纂組之文練薄縑輕
公獨雄渾眉山廬陵蚤歲來儀朝陽屢鳴元城了翁公
之直聲中年袖手俟時之清君實晦叔公之重名白首
還朝化瑟初更吾君前席久不見生吾相開閤虛左起
迎執筆玉堂開巻邇英三月初吉始畢文衡將授以政
撰日吿庭乃於此時諗疾予寧一身安否一國笑顰帝
有恩言寛慮嗇神衆願有瘳起而經綸奈何蒼天奪此
<pb:KR4d0340_WYG_033-22b>
偉人下孤輿望上惻聖情國有議論誰為將明民有利
害誰為罷行吾黨之士誰為統盟後來之俊誰為作興
意者世道消長相乗復疑天意未欲治平嗚呼萬世之
標千載之英今其已矣行路嗟驚况侍班聯久親儀刑
相率一哀心折涕零嗚呼哀哉
　
　
　後村集巻三十三

<pb:KR4d0340_WYG_034-1a>
欽定四庫全書
　後村集巻三十四　　　　宋　劉克莊　撰
　　祭文
　　　路祭西山先生文
嗚呼先生屬疾聞者齎咨上對近臣玉色不怡丞相遺
書千里迎醫下至閭巷婦女童兒皆曰哲人必介壽祺
云何一夕去而騎箕在昔范公方古卨䕫晩登政府不
至冢司學者至今致恨於斯然其謨畫畧已設施先生
<pb:KR4d0340_WYG_034-1b>
視彼則尤可悲平生修方未試刀圭謂天無意斯文在
兹謂天有意一老不遺太平之望竟復何時禮樂之興
百年待誰嗚呼昔者之來大帶深衣都人聚觀公歸何
遲今者之還丹旐素帷都人相弔公去安之矧二三子
久從吾師要絰執紼於禮則宜属畏簡書僅至江湄覆
此一觴慟哭以辭嗚呼哀哉
　　　代宰執祭曽知院文
嗚呼昔者聖門尤嚴論人𢎞毅重任木訥近仁先朝韓
<pb:KR4d0340_WYG_034-2a>
富庶幾其倫公方弱冠大魁奮身剝落虛驕踐履貞純
外無光怪中含至珍鞶帨不施自然之文其在朝廷及
處縉紳戰戰兢兢便便恂恂慮然後動靈龜通神時然
後言蟄雷發春受先帝知觸時相嗔脫屣遺榮舉扇障
塵東山零雨西郊宻雲蒼黔觖望膏澤久屯及上親政
起公於閩載秉事樞方倚經綸正邪之辨理亂之分公
每入吿上亦下詢狂猘南吠其聲狺狺授公斧鉞指揮
三軍太乙臨吳事㑹方新妖星隕營壯圖莫伸嗚呼哀
<pb:KR4d0340_WYG_034-2b>
哉長樂之陳建安之真與公相踵被髮騎驎歲行甫周
奪三良臣當宁輟朝行路悲辛而况吾徒道合情親吉
人之詞其可復聞德人之容再面無因寢門一哀有淚
盈巾嗚呼哀哉
　　　墓祭西山先生文
嗚呼先生寢疾蕭然賓廡户外之屦歴歴可數雪深至
腰愚不敢去爾後學者散無宗主北面它師尊禰忘祖
愚抱太𤣥獨立寡與及對便朝頗進狂瞽力量雖㣲肝
<pb:KR4d0340_WYG_034-3a>
肺畢吐皆昔坐隅教詔之語豈惟先生上帝臨女奏篇
有藁對語有記死者復生可以不愧謂之背師天乎無
罪夢奠以來局面日異引去不勇强留無味有愧先生
獨此一事豈無同時及門之士夫何綿薄獨任清議將
待之厚故責之備是耶非耶莫詰所自嗚呼幼為先生
門生弟子晩為先生司馬長史古人重誼均於倫紀築
室三年素車千里昨者祭祖及郊而止蟇陵㑹窆有縶
其趾謂之背師敬知罪矣釋氏有懴聖門貴悔稽首新
<pb:KR4d0340_WYG_034-3b>
阡自訟如此誅之赦之先生不死嗚呼哀哉
　　　祭鄭子敬左司文
於乎史氏之季我閒八年公更倍之閉闗蕭然我已惰
荒公方精專聚書如山手自校研魯壁汲冢刪後畫前
上考洙泗闗洛之傳左馬下接巽巖續編義理精㣲事
物本原治亂消長典章革沿鉤索鈔纂網羅貫穿胷有
五車手無寸權巻而懷之北陌東阡我雖空空大節偶
全執鞭属櫜與公周旋始俱紅顔俄各華顛晩遇端平
<pb:KR4d0340_WYG_034-4a>
相繼招延我滯泠局公稍進遷遂掾省闥靡勤不宣議
挈綱維奮起沉綿議去冗蠧伸縮痺攣議抑僥倖杜絶
扳緣衆方狺狺公獨惓惓或摘語公前有穽淵公笑而
答成功則天去國匆匆如箭離弦出東華門呼西興船
寄家蕭寺禅榻茗烟明年我逐歸相後先公往牧漳我
來刺袁一春濶疎驛使三千走介未達聞公已仙驚呼
失聲腸熱涕漣烏呼昔在元樞光輔慶元公其嫡嗣寳
藏家氊庭無宫羽室無姝妍原明公休未知孰賢昔在
<pb:KR4d0340_WYG_034-4b>
端明名重淳乾公其外孫盡讀架籖所承文獻所漸淵
源茶山東萊則其匹焉不秉史筆不侍講筵不為給諫
命有所懸世運艱虞哲人迍邅逝者奚恨生者自憐它
日我歸水涯山顛誰借異書誰續㣲言有惑誰袪有瑕
誰鐫迅哉露電邈然山川白馬之峰手營吉原梧楸老
矣稚竹可椽祖者幾人素車翩翩嗟我不羽安能飛翾
覆酒奠芻滴淚入泉嗚呼哀哉
　　　祭張敏則都承文
<pb:KR4d0340_WYG_034-5a>
嗚呼開禧合而鯈離端平入而驟出首調停於學禁亦
諫止於邊隙名蚤退而愈重節後凋而不詘雖里巷之
屛處尚國人之矜式與其少而橫金孰若晚而全璧慨
舊人之無多幸故老之遺一謂方介於眉壽乃不起於
瘍疾𣺌世道其誰恃恍神理之難詰於虖自我來袁朝
夕親炙我有積疑過揚雄之宅公無一事至言偃之室
論多同而少異情毎見而加宻憶開酒樽且餞召馹我
拜手而起賀公深顰而太息曰時事如此我年如此乃
<pb:KR4d0340_WYG_034-5b>
先賢飾巾之時古人祈死之日烏呼言猶在耳追記歴
歴幾日不見遂至此極寢門一酹感慨填臆既深為州
里哀又重為朝廷惜也烏呼哀哉
　　　祭徐子壽尚書文
烏呼早客閫幕方議進取嗟我與公扣閤四五流涕請
俟根立勢舉衆指而笑尚生不武晩掾省闥值建督府
聯名駁議條畫縷數曰此虛形不足禦侮衆譁且怒二
臣實沮厥後諸事畧如前語鋒挫泗城局結盆浦二十
<pb:KR4d0340_WYG_034-6a>
餘年議論出處雖異形骸實同肺腑公久顯融我獨齟
齬端平之元徵至在所於朝孤立惟公相予昔離今合
歲月如許其合幾何僅一炊黍公先我後㪚如風雨時
事益急潰決莫禦意公復用收拾苴補西風吹訃老懷
凄楚我嘗評公金振玉吐王謝復生倒授之麈及乎臨
事精練勤苦誰其似之彷彿陶庾竟復奚為賫志千古
士無統盟國無謀主欲往哭公身縻郡組覆此一觴公
來醊酤
<pb:KR4d0340_WYG_034-6b>
　　　祭丁元暉給事文
嗚呼當史氏之盛時公已久於班列彼喣沬而相親此
掩鼻而自潔值聖化之更張開言路之箝結果豸冠之
舒翹亦鯁論之劘切鍼時弊之膏肓諫兵事於芽蘖曰
始謀之輕侻恐後患之潰裂俄草制於掖垣恥鞶帨之
為悦寢掖庭之貤封沮戚畹之旄鉞暨披敕於銀臺益
砥礪於名節嘗剽聞其一二非掎摭於瑣屑其尤大者
繫於善類離合之機世道消長之决謂事樞之登秉忽
<pb:KR4d0340_WYG_034-7a>
國棟之摧折上動容而震悼士反袂而悽咽况平生之
親友每懷抱之傾竭憶樸被而去國尚載酒而餞别感
志念之綢繆味談諧之竒絶属流落於江鄉寢濶疎於
京淛覽近書之墨濕聆新訃而腸熱時方極於艱虞天
遽奪於賢哲嗟寳鑑之云亡懼金甌之遂缺入里門而
長慟愴泉臺之永訣冀英爽之來臨歆故人之薄歠嗚
呼哀哉
　　　祭南塘趙尚書文
<pb:KR4d0340_WYG_034-7b>
嗚呼紹熈之相用公不勇竟令天仙謫墮濁冗端平之
相勇於用公掌制持槖不出歲中時議出師稍拓故地
公實苦爭疏一箴二諫墨猶濕師潰弗支朝野太息謂
公蓍龜相去客逐公從婺至自結明主尤厚新揆諸生
惓惓欲救危機更諷迭論去佞格非公獨愀然云此無
益火後一封讀者唶唶向也鳯兮覽德之輝今也鳯兮
何德之衰在昔謝公語未嘗謬偶然一差白雞告咎公
之奏篇與訃俱傳夷攷平生素論豈然衆譁而指日月
<pb:KR4d0340_WYG_034-8a>
之食公笑而受春秋之責公有逸美人所未知安得南
董為公書之世論刻深幾於文致我諒公心涕唾榮利
少於先儒盖多難擬晩於時賢不茍和隨咸韶文章玉
雪標度百年以來江表獨歩長江萬里老柏千尋枝樛
𣲖曲未害高深公於西山若有遺恨交道方媮我則不
敢烏虖哀哉
　　　祭崔相文
烏虖昔掾儀真公為楊帥白事玉帳一見賞異每云近
<pb:KR4d0340_WYG_034-8b>
歲人物稀疎吾得二士子華潛夫厥後子華以功名顯
我方困讒跋㚄連蹇端平之初稍進在廷公拜東府謂
且班迎公不果來我亦逐去聞宣黃麻延登次輔置相
如此國其庶幾都人相告日望衮歸清獻琴鶴君實童
馬使坐廟堂一清朝野公方累疏堅卧固辭上遣貴璫
苦諭莫移凡今之人動色簞食公於相印閉目不視如
公所立百世猶興誰其似之嚴光管寧歲晩南來喜將
親炙道聞公薨彈指涕出猶至南都不見元城抱此一
<pb:KR4d0340_WYG_034-9a>
恨曷時而平晉未可圖以偉人在今其云亡江表奚賴
旋馬之㕔我有束芻薄言陳之公其吐諸嗚呼哀哉尚
享
　　　祖祭崔相文(同諸/司)
嗚呼世所謂貴莫如三公公辭召衮以初服終世所謂
富莫如萬鍾公卻厚祿與糞土同使公復出一時䝉功
公雖不出百世聞風尚有偉人奚憂江東公身安否世
道汙隆方聚秋英忽仆寒松鼇去極摇虎逝山空凡我
<pb:KR4d0340_WYG_034-9b>
同人孰不哀恫烏呼高於二疎潔於兩龔國僑之惠史
魚之忠今其往矣海山改容日吉時良將返幽宫某等
属縻符節阻視窆封一慟西州悲涕無從烏呼哀哉
　　　祭黃市舶文(同諸/司)
烏呼始讀公賦飄然無敵士林斂衽謂公詞伯及與公
交粹然可親然後太息公真德人曰才與名士之所挾
著鞭青雲有徑甚㨗曰勢與利人之所趨佩玉深衣何
行之徐流落江湖蒼顔白首晩入脩門或開薦口當軸
<pb:KR4d0340_WYG_034-10a>
挽留公力請麾其視逺名畧不鄙夷琛臺弄印璽書就
畀見諸訓詞曰汝兼吏國人景行吾軰得朋合并云始
傾倒未能疇昔之夜月華初霽臨池一笑共卜後㑹三
人鼎足訝公不來坐聞呼醫屏樂覆杯疾馳至門不可
為已人生危脆乃有如此年不為夭位不為卑故鄉差
逺行路共悲嘗聞賢者殁必有後公之掌珠雖尚穉幼
顔色哭泣纍然如儀為善之報其在此兒幽明路殊無
復論質縞衣寢門三號而出烏呼哀哉
<pb:KR4d0340_WYG_034-10b>
　　　路祭黃市舶文(同諸/司)
先民有言富貴在天奈何其間分劑常偏舉畀他人類
不甚惜獨於儒者乃若是嗇藴則厚矣施未毫芒如夢
大槐如炊黃粱賈人驚嗟吏士祖送吾甞同僚相率一
慟
　　　祭李左相文
烏呼端嘉以來國脉如絲藥不對證上屢易醫公相最
晚公力孔瘁徐投刀圭挽回元氣權位傾軋古今所同
<pb:KR4d0340_WYG_034-11a>
奭旦不說牛李相攻公於其間獨和鼎味兩忘恩怨一
冺同異孰吕孰范惟善之從無洛無蜀惟賢是庸諄諄
啓擬汲汲延納儻論復伸善類幾合其辨忠邪與爭是
非公每犯顔天為霽威所進者曰相有公議所退者曰
相非私意自始至終無富貴心雖有衮衣不改布衾索
馬歸第猶閱堂案拖紳飾巾倉卒不亂公與元老相先
後薨世論喧啾孰為公評淳祐聖人親訂兩謚畛域截
然此夷彼惠文靖殁久主眷未衰忠定用淺士譽已歸
<pb:KR4d0340_WYG_034-11b>
公於二公彷彿相似浮榮一瞬令名萬祀我使番禺公
窆富春泫然三號𣺌矣百身空懷卵翼莫竭毫髪欲報
舊知尚堅晩節烏虖哀哉
　　　祭顧君立
嗟嗟吾子介持自守三軍莫奪一介不取後生奚自皆
自復齋如子實踐幾何人哉日我來南聘子于館語常
日晡坐或夜半察子暗室無一念欺君父在前敬義夾
持謂可師儒謂可風憲不然異時入亷吏傳属有王命
<pb:KR4d0340_WYG_034-12a>
我去子留臺閫知子禮羅繼收我舟垂發聞子暴病亟
走及門則已長瞑先儒所戒委身庸醫子達此理胡為
蹈之痛子無兒念子有母細君稚女團欒未久區區寸
祿取之甚㣲㷀㷀數口持是安歸憶子平生凛凛如在
卑不受薦貧不可賄雖然如是安用朋友於子後事敢
不竭情殮首足形返柩千里子不我属我不容己縞衣
重來心折涕濡魂兮不忘歆此束芻嗚呼哀哉
　　　祭妻弟林養直文
<pb:KR4d0340_WYG_034-12b>
子之事親参騫庻幾四十年間跬歩不離純篤之行貫
於神祇晩愛掌珠属迫官期子與孟光挾以自隨昔處
以孝今出以慈羊石之行弗諏以龜僕初聞時且駭且
疑人無根蒂榖氣養之子入中年得疾甚竒併日空腸
抄粥數匙衝冒勞苦奚恃以支居無幾何逺訃忽馳閭
里相弔失聲齎咨吉士德人胡慘若斯猶有一幸稍寛
哀思由病至死由死至歸經紀纎悉一出右螭茅花滿
山熱如蒸炊苴麻徒跣令妻佳兒遂以匶返殆天扶持
<pb:KR4d0340_WYG_034-13a>
自少相依三紀於兹豈曰親狎至行可師中間兩家存
殁合暌福勝西樓翁仲纍纍子復逝矣舊人愈稀存者
惟僕與子伯兮感今懷昔如何勿悲我有雞絮漬以一
巵老眼久枯滂然垂洟扶憊酹子知乎不知
　　　祭林煥章文
士方盛壯道義自將此身圭璧外物粃糠高為虞夷次
為哲張及既華皓無復激昂或辱乃去或留以僵小為
申白大為禹光偉哉丈人講貫素詳歸不待年釣逰於
<pb:KR4d0340_WYG_034-13b>
鄉其視觀廟無異朝堂十任廿考幾侔汾陽晏子之裘
趙壹之囊伯厚之車幼安之牀人不堪憂公樂而康高
謝招麾晚而冞剛彼皆倒逆此不眊荒古有大老非公
孰當屬纊之頃至言琅琅不入禪佛亦非老莊曵杖之
歌音節慨慷曷不愸遺頽山摧梁先民有言匍匐救喪
誰縶我足尼其車箱諸子謂我蚤登門牆葬有日矣俾
為銘章併致哀誄靈座之傍公不我吐歆此瓣香
　　　祭游勉之侍郎文
<pb:KR4d0340_WYG_034-14a>
於惟游氏逺矣淵源御史受業河南之門爰及黙齋學
於南軒公稍後出以篪和塤兄之賢季師之嫡孫匪曰
菁華先植本根嘉定之末端平之元犯雷霆威進藥石
言麟莫羈係鳯肯啄吞或勸少貶腐䑕嚇鵷法從非貴
方面非尊纍詔上雍頻疏扣閽身不敢私君不可諼本
懷止足矧迫耄惽力請得謝冥冥高鶱一區之宅五畆
之園徙倚茂宻掬弄潺湲名臣欲盡一老僅存品其清
裁范滂陳蕃訂其細行管寧邴原昔士鳴珂公方擁轓
<pb:KR4d0340_WYG_034-14b>
每奉談麈亦同酒樽公晩東歸我適南轅坎𡒄百謫久
伏丘樊攣痺偏枯併闕寒温耳聞山頽淚如河翻殄瘁
情深哀誄詞繁空誦離騷安能招魂嗚呼哀哉尚享
　　　祭唐伯玉常卿文
先朝遺直多出華宗熈寧諫院慶厯殿中請尚方劍嬰
權門鋒誰其似之堂堂坦翁端平親擢冠豸乗騘内而
掖庭上而清躬奄戚之貴衮黼之崇大者庭諍小亦囊
封或奉白簡對仗力攻臣無他腸臣有孤忠名如泰山
<pb:KR4d0340_WYG_034-15a>
身如斷蓬客有餞者舉手属公方之鄒陳又曰任龔公
獨感慨愀然變容所上諫書欲沃帝聰乃如客言未諒
余衷盜名之人與竊賄同惟公素心可質蒼穹瘴海之
南大江之東觚稜雖逺節纛尚雄帝曰公歸潦霧颶風
俾典曲臺古鼎編鍾方際休明鯈罹閔凶平生大節忠
孝最隆退不忘君如在顯融老尤慕親甚於孩童臞不
勝喪奄然吿終匪人之亡惟國之空我如石頑資公磨
礲少忝交遊晩叨寅恭辛丑登高魋結之峰嘗舉别酒
<pb:KR4d0340_WYG_034-15b>
澆磊磈胷歸相後先各未衰癃犢可負轅奴可宿舂彼
盟未寒此興亦濃聞六月訃為三日聾譬厦顛矣士曷
帡幪譬舟沉矣孰濟不通我有長劔欲挂短松久病著
牀寸歩需筇抱此一歉殷憂無悰死者可作吾將誰從
往此束芻敬告哀恫烏呼哀哉
　　　祭百五侄文
惟汝幼而頴悟長而玉立頎然秀美見者傾挹雅俗兼
通詩禮蚤習舉隅反三觸類知十談諧有味應對尤給
<pb:KR4d0340_WYG_034-16a>
頗富見聞間出篇什内順尊老外敬友執處衆恂恂向
學汲汲譬如升梯舉武躡級屬開試闈爰理書笈婦妾方
妊出門若縶振臂一行既抵京邑忽苦滯下腸滑肛澁
三醫環之煮飲投粒語何琅琅勢已岌岌凶訃遽傳安
書猶濕烏呼父兄望汝弓冶是襲交遊期汝朱紫可拾
何物怪鬼奪汝之急汝翁喪汝侘傺鬱悒雪涕箋天求
解麾職夢寐丘園厭苦原隰汝婦得雄頭角奮蟄飛書
報汝何嗟其及妾擁夜髻婦歎宵熠汝兒汝女&KR0561;&KR0561;以
<pb:KR4d0340_WYG_034-16b>
泣喪車言歸六親咸集橘柚弄色蟹蛤吐汁有酒在尊
曷不鯨吸先人舊廬汝翁所葺汝復何為過門不入嗚
呼哀哉
　　　祭趙保昌叔愚文
昔仕豫章君美少年如揮麈人如捉月仙繼客京城初
建宗學君於其間麒麟鸑鷟後牧宜春握手悲辛君赴
湘南華髪選人晚使楚東致此重客向之玉雪今也黧
黑約君襆被話舊對牀數日不來聞君背瘍亟走視君
<pb:KR4d0340_WYG_034-17a>
骨見衣表君於去來胷中洞了慷慨謂余以身累君君
如師魯僕慙希文倉皇買棺托君僚友衣足附身衾亦
覆首日吉時良遂轉桅竿奉君之匶歸於家山龎公妻
子猶隔瘴霧迎挈之責僕敢不助属有官守祖君江湄
烏呼叔愚知耶不知
　　　祭湯仲能文
烏呼早挹存齋中交晦靜晩善遺公珠璧輝映四海所
稀一門而並近参周朱逺沂淵孟粗而事物妙而性命
<pb:KR4d0340_WYG_034-17b>
先儒疑義下語未瑩前軰緒論開端未竟審思明辨博
考精訂餘力及文上下馳騁論事條達析理確証森嚴
之言如造律令痛快之作若摧鋒陣離騷之亂國風之
興追還古雅掃去哇鄭詵詵逢掖沾丐殘賸蓄以深厚
持以誠敬行以平實發以剛勁給札之召加璧之聘謂
言遇合隨起譏評或云名高見忌亶定又疑語直遂忤
文靖垂登諸梯忽落於阱孰能容之賴陛下聖端嘉以
來屢易宰柄士居其間羣馬旋濘維君屹然鐵筆萬仞
<pb:KR4d0340_WYG_034-18a>
寧煮折鐺肯顧墮甑九冠一髽衆醉獨醒起牧凋壘蕭
蕭雪鬂堂屏觴豆庭絶笞榜瓣香為曽鳴皷攻鄧無侯
燕喜有僧苦硬未嘗乏興特不獻剰自吾得君懦氣頗
振從容叩擊宫動商應所同者心不同惟性舊臘書至
肝鬲傾盡首叙契濶末言疾疢上畀君節士聚相慶予
寧一月小休三徑彼使來諗此介往詗筆墨鮮健醴力
佳勝豈陸無車豈川無&KR1468;方思劇談詎意長暝嗚呼君
昔在列昌言時政流涕納忠易醫療病俯仰十年方未
<pb:KR4d0340_WYG_034-18b>
對證曷不講讀曷不諫諍曷不柱下奮筆誅佞曷不摛
文鳴國之盛若古有訓惟人無競三良繼殱一老不憗
先漢廉吏有唐卓行繄士冠冕亦國龜鏡厦摧棟桴航
失纜矴平生清貧室如懸磬西風吹訃心折淚迸强作
君誄辭事不稱豈無友朋不敢假倩往此束芻君倘來
聽烏呼哀哉
　　　祭都官兄文
二祖二父迭奏塤篪家法之懿士林所推洎我與兄生
<pb:KR4d0340_WYG_034-19a>
而相依小兄兩歲垂髫佩觿遊則同隊學則共師兄慧
我鈍兄勤我嬉亦既分宦分巢析炊其間歲月鯈合忽
暌我逢端平兄遇嘉熈皆掾紫樞皆郎粉闈我坐狂瞽
晨招莫麾兄益嚮用奉使右畿性不忤物仕方逢時曽
未幾何亦蹈危機我召自南顧戀母慈兄與居厚適先
得歸我亦寢召鼎足奉祠無云一門有三崇禧相與徜
徉山巔水涯我先起廢居厚踵隨兄有知己歲晩進為
薦口方開諱問忽馳嗚呼世尚清談實用則稀軍旅未
<pb:KR4d0340_WYG_034-19b>
學財榖不知兄佐戎幕蹈險出竒幹無為有師以不饑
縣譜尤高百年之思刀筆平視蘇綽穆之鞭笏不數劉
晏五琦宜總賦輿宜主計司暫畀一節遂閒七朞和扁
袖手謂世無醫兄涉中年清苦自持婚嫁俱畢伏臘粗
支手葺數椽不汰不庳架設圖書案陳鼎彞鄰有親朋
傍無妾姬謂言後凋詎意早衰兄素達生胷懷坦夷豈
厭憂患去如蛻遺頃失冢子薛婦生離近喪丘嫂蕭然
房帷門户之寄付之阿宜托孤愛女聞者齎咨追記疇
<pb:KR4d0340_WYG_034-20a>
昔竹馬互騎安知衰莫原鴒折飛廣陵之操遂絶於兹
洛社之遊無復後期欲往哭兄使事縶維往此瓣香瀾
汍涕洟尚享
　　　過信州祭徐仁伯侍郎文
烏呼楚龔之死已瀕耋耄有一父老踵門來弔比之膏
薰天年不保余謂老父盖未聞道百年一瞬矢激電掃
伯始軰人寧不華皓以彼為壽則此宜夭惟公大節如
揭兩曜計雖危晁功則存趙國人驚嗟天子震悼我不
<pb:KR4d0340_WYG_034-20b>
識公書札傾倒道出通德巷寂户悄故閭雖式新陌誰
表聊持束芻覆此清醥烏虖哀哉
　
　
　
　
　
　後村集巻三十四

<pb:KR4d0340_WYG_035-1a>
欽定四庫全書
　後村集卷三十五　　　　宋　劉克莊　撰
　　祭文
　　　祭季父習靜居士文
昔我兩翁手澤萬卷六丈夫子讀之殆徧或終隠約或
稍光顯季父尤賢審思明辨近參朱張上泝鄒兖邃古
以來聖經賢傳精粗融液顛末貫穿研尋㣲奥㸃竄訛
舛自幼酷嗜至耄靡倦依山結茅鄰不覿面瘦筇登覽
<pb:KR4d0340_WYG_035-1b>
深衣閒燕洞洞屬屬兢兢戰戰義理之㑹事物之變本
諸師說參以己見修於家庭化於鄉縣天錫高齡為諸
老殿方伯之聘廉使之薦謝公掩鼻良恐不免猿鶴有
約羔雁無羡曷不憗遺奄隨露電嗚呼哀哉闗洛格言
深味者鮮隆乾門户未絶如綫堂堂季父真知實踐前
修典刑故家文獻譬如長松屹立霜霰尚難招徠矧肯
扳援周不能貴秦不能賤老死布韋涕唾軒冕晩見冢
子脫吏部選百乗未迎兩楹忽奠謂神益謙謂天福善
<pb:KR4d0340_WYG_035-2a>
胡為竒禍併奪罷囝行道之人莫不涕泫愚幼顓䝉季
父訓勉久撰杖屦亦侍華研欲追高致自歎駑蹇每聞
精論常愧粗淺歲晩竹林妄希小阮放逐來歸音容已
逺哀猶如新禮則不腆嗚呼哀哉
　　　祭工部弟文
與子同胞六十暑寒粤自髧髦至勝衣冠燈火共親虀
鹽剖餐止則聯棲飛則接翰以記覽言子敏我頑以才
思言子贍我慳去而宦遊子易我難出與世接我危子
<pb:KR4d0340_WYG_035-2b>
安我如射侯百矢所攅子如美璞了無瑕瘢甞再立朝
不善刺鑽洎三典州勤拊凋殘邦人愛之若寵與寛互
市之清聞於夷蠻属者改絶起部握蘭我復借留慰彼
惸鰥我滯鄱陽子留泉山江閩修阻得書絶艱聞有竒
疾客賸理間不以吿我拜疏乞閒手書入京我忝召環
攜白朝堂為易名藩既解郡紱歸覲慈顔湯熨稍瘳徜
徉于盤袁復縮戍迎吏叩闗自言病起舉步蹣跚茅山
福地木天清班以榮戲綵以旌考槃我屢約子宦情已
<pb:KR4d0340_WYG_035-3a>
闌山林之樂水菽之歡豈非鍾鼎賢於瓢簞及兹譴逐
謂言檀欒歸路得訃眥血未乾魏國九袠兄髮亦斑門
户寂寞婦兒弱孱子焉往哉掉臂不還法書停披素琴
罷彈嵒石誰磨名畫誰看獨餘詩巻皆手自刪摩事琱
鐫亦無帨鞶唐人高處極力追攀水心佳評亘古不刋
生前之榮一節兩轓身後之恨千緒萬端舊畬不腆新
廬未完遺言琅琅聞者悲酸鶴髮鍾情忍聞闔棺鴒原
孔懷相與哭菆不瞑子目幾裂我肝覆此巵酒掩袂汍
<pb:KR4d0340_WYG_035-3b>
瀾嗚呼哀哉
　　　祭古田弟文
嗚呼憶去秋之行役至太末而相遇惜六年之久暌懽
一夕之暫聚遂聯牀而參語屢更僕而續炬既剝落於
驕榮亦究極其歸趣歎學識之精詣訝顔髪之蒼素車
&KR0008;轆而忍𤼵馬踡跼而迴顧謂衣錦以趨庭迺苴麻而
陟岵味書辭之悲哽述創痛之深鉅練吉日而&KR1072;菆徵
鄙文而銘墓子銜䘏而端居余觸譴而汰去方夜雨之
<pb:KR4d0340_WYG_035-4a>
尋盟忽曉風之吹訃承祖父之嫡傳超羣從而獨歩少
穎悟而有聞長秀美而無度見孤熊皆辟易秃千兔猶
鬱怒果得售於名場寢通籍於選部揮利斤於盤錯發
新意於陳腐實士林之挺出矧吏幹之尤裕始不諧於
俗好終難掩乎民譽奈何俾之幽憂且重嬰以沉痼氣
上拂乎雲霄命奄隨於朝露嗚呼哀哉豈負挾其逸才
致時運之多牾抑窺覷於天巧雖造物而亦妬惟再世
之文獻將一劵而授付意久蟄之必奮昌長寐而無寤
<pb:KR4d0340_WYG_035-4b>
情本切於倫紀事况闗於門户莫致詰於杳冥但可諉
諸氣數痛莫痛於季父之未窆哀莫哀於四孤之失哺
胡不留子表瀧岡之阡畢向平之娶胡不待我為烏衣
之游賡惠連之句悲零落之雁行陳菲薄之雞絮嗚呼
哀哉
　　　祭從母陳恭人文
嗚呼靈初來歸夫家苦貧啜菽盡歡舉案如賓夫雖策
名齎志莫伸巢毁子幼行路悲辛靈方盛年禮法是循
<pb:KR4d0340_WYG_035-5a>
敗屋一間寂寞之濱足不踐閾聲不出鄰持家斬斬誨
子諄諄瘠田墾蓺故衣緝紉節高月旦誠動穹旻果食
其報雙桂一椿季也宦達列鼎養親命服板輿所至行
春垂登九袠雪鬂鶴身曷不百齡鸞誥鳯綸靈昔之往
歆豔縉紳靈今之歸哀感族姻惟行卓行千古不冺斷
臂而誓凝妻其人畫荻而教歐母之倫宜述彤史宜勒
堅珉照映天壤逾久逾新我家耆舊如星向晨相率縞
素薦鯽與蓴嗚呼哀哉尚享
<pb:KR4d0340_WYG_035-5b>
　　　祭寒齋文
昔聞君言窮高極深超出宇宙橫絶古今我獨憂君往
而不返六丁盡力尺寸莫挽巷無車轍門長蒿蓬君忻
然曰吾老是中花香鳥鳴風朝月夕睠言攜㓜亦或命
客庭中垂棗誼不茍貪井上有李咽之而甘近臣交章
九重仄席君顧頓首辭以羸疾視蔭怛化常情則然君
之屬纊語皆可傳或者疑君瞿聃之學以身為患以滅
為樂余曰不然殆未之思朝聞夕死竟復是誰人之生
<pb:KR4d0340_WYG_035-6a>
世如夢如醉惟君卓然了此大事而我何為涕出如傾
入通德門追懷平生堂上老人二疏四皓閨中尤賢陶
母龎嫂退而就館接君雁行有禮有法元方季方凡此
諸人今皆安往我雖獨存白髮千丈昨與内相私議易
名近聞方伯抗疏追榮婦謚康子友揭貞曜靡煩有司
自致嘉號然君之生一不動心今其逝矣詎必顧歆桑
榆之年畏别親友况也永訣舉此巵酒鳴呼哀哉
　　　祭方德潤寳學文
<pb:KR4d0340_WYG_035-6b>
嗚呼蔣彈四人兄魁我亞次及臞公請誅無赦赦而不
誅恩出陛下兄解筆槖我奪民社謂兄累我事實不然
狂瞽之論其發在先我既蓬飄兄亦株連兄不我捨水
涯山巔村酒過墻野菜共掘居亡幾何迭起持節鄞揆
惎我再召再輟我專一壑兄帥百粤上於吾儕其仁如
天衆訾傾擠獨斷保全我復駕軺朝方改絃晩面清風
頓首榻前端平諸人凋零誰在僅餘一二山林嶺海昔
猶盛壯今各老大匪亟收之恐不可待芻言稍切天為
<pb:KR4d0340_WYG_035-7a>
動顔退白丞相甫數日間詔以南伯鎮於西山心竊喜
兄生入玉關夫河滯留嚴裝未發怪鵩禍賈妖星隕葛
得非霧潦無乃炎熱縉紳相弔蒼黔望絶符靖而後賢
少國空繫世道者道鄉了翁兄之諫書不愧二公誰為
南董發揮遺忠兄處友朋恂恂謙抑終日黙然欲語面
赤一奮其勇萬夫辟易器之鐵壁彦和玉尺嗟嗟斯人
今也則亡胡不旃厦胡不廟堂胡不錦歸壽考徜徉揮
金於宗釣遊於鄉我自童䝉則忝親友同學青衿分路
<pb:KR4d0340_WYG_035-7b>
白首富貴朝露惟名不朽兄聞我誄必舉我酒嗚呼哀
哉
　　　工部弟祖奠文
嗚呼海鄉多風天寒歲暮人家相戒墐塞北户汝胡為
哉魂車祖馬捨此先廬即彼中野吾辛勤一生養汝待
老汝兄汝弟賴汝亢宗汝婦汝子仰汝終身汝掉臂長
逝畧不返顧六親之人相與悲哀慟絶號叫汝而不聞
也然宅兆已成時日已練前之悲哀慟絶號叫者雖欲
<pb:KR4d0340_WYG_035-8a>
挽留汝而不可得也悲夫豈不甚可痛哉汝數有盡我
哀無極聚族送汝幽明永隔嗚呼哀哉
　　　工部弟掩坎文
嗚呼吾當大耋之年失鍾愛之子固已無腸可斷無淚
可滴矣矧臨窀穸痛如之何然逝者之復於土猶行者
之至於家也西山之麓汝所遊憇汝安歸之以蕃汝繼
嗚呼哀哉
　　　祭王實之少卿文
<pb:KR4d0340_WYG_035-8b>
嗚呼幾千百年生此竒崛如何一夕奪之奄忽場屋之
學芻狗暫設俄而空空未叩先竭兄如鉅野衆流蓄泄
又如良賈百貨陳列時人之文才力戛戛機杼軋軋邊
幅短乏兄筆一揮龍騰𩦸掣若不經心辨麗條逹望古
慨慷傷時憤切延和之疏玉堂之札固已轟雷霆而揭
日月至於窮愁幽憂論著感發单詞半簡亦足藏名山
而俟來哲獨竊怪夫昔之生才也為衆論所親附所崇
奬今之生才也受一世所媢忌所挫折去國五閏入館
<pb:KR4d0340_WYG_035-9a>
數月衡困拂亂跋㚄躓蹶絳灌害賈靳蘭讒屈精華落
盡僅存氣骨尚不少假化為異物嗚呼使兄進用而補
衮闕安昌之劒可請延齡之麻可裂兄雖退處幅巾短
褐後生資其匠斧憸人懼其筆鉞今二者皆已矣此逢
掖之士所以空巷而祖送金石之友所以反袂而慟絶
嗟夫天耶人耶為此酷烈以理推之不得其説豈萬類
困其凌暴草木惡其挑抉仲達軰方幸孔明之死之問
等不堪審言之壓要之千萬世而下媢忌者挫折者喙
<pb:KR4d0340_WYG_035-9b>
已箝骨已朽兄之樹立終不可得而磨滅以此較彼果
孰優劣嗚呼兄昔為端平相君而來坐端平相君而斥
迨鈞軸之再秉盖弓旌之屢迫兄愀然曰預其憂者不
必預其樂同乎處者不必同乎出訝紀瞻之逡廵如臧
氏之否隔以文忠正獻之大老不能援守道子美之二
客豈獨今哉其來自昔凶訃初傳主相嗟惜汲黯劉向
西都遺直不躋大用皆止卿秩兄官似之亦其流匹嗟
我於兄少相親昵師門同升朝路偕黜劇談共燈俊遊
<pb:KR4d0340_WYG_035-10a>
聯屐介以鐵庵樂哉三益庵歸不早勤官而卒兩翁相
對情味蕭瑟我嬰沉痼兄有憂色饋藥裹飯三顧蓬蓽
曽未幾日聞兄疾棘我猶伏枕兄遽易簀莫視衾含莫
執紼翣束芻後至數易旬浹含毫誄兄苦語衰颯嗚呼
哀哉
　　　祭鄭伯昌吏部文
嗚呼季世諱言上下恬熈進而用世惟黙最宜媮風既
成直道遂衰㐲馬息鳴寒蟬罷嘶端平履畆衆皆依違
<pb:KR4d0340_WYG_035-10b>
君首奏記掊擊其非嘉熈易相或獻頌詩君復袖疏指
陳其私淳祐兵財各有典司或問於相謝曰不知君方
逺使拜疏驛馳欲究時弊遑恤身危浙左建牙江右褰
帷雪属吏誣抗御史威解汚吏印奪戚里麾凢此大節
尤為崛竒自頃以來魁柄屡移士喪所守翕翕和隨邢
楊反覆王吕合離遺臭萬代取快一時君終其身不可
磷緇何去之速何來之遲以臺郎徵堅卧固辭上嘆其
高出節近畿壯圖盛心百未一施古有神膏今無瘍醫
<pb:KR4d0340_WYG_035-11a>
嗚呼斯人僅止於斯自我交君將二十期俱事文忠同
為軍諮善每心服過必面規相約早退享黄髮期君今
已矣孰知我悲平生取友曉星就稀先奪德潤次失實
之俄又哭君後凋者誰穹穹厚厚脩短孰尸孰鄙而壽
孰哲而萎豈今獨然自古如兹欲視君窆病起尚羸往
此束芻長慟累欷嗚呼哀哉
　　　祭杜子昕尚書文
嗚呼自渡江以來南北分裂而畏葸二字遂為士大夫
<pb:KR4d0340_WYG_035-11b>
膏肓骨髓之病石勒長驅晉公卿皆為俘虜王衍懼而
勸進於時豪傑之士奮然以勒為不足畏而敢與之抗
者祖逖劉琨而已北邊初動李業首張大其登山如虎
入水如蛟之勢以沮國人雖二种不能戰劉韐張孝純
不能守於時疆場之臣奮然以北兵為不足畏而敢與
之抗者宗澤陳規而已上下千百年間士大夫功名事
業可追儷此四人者公其人焉北兵入邊蜀漢淮之名
臣巨屏金湯失險陵谷易位多矣公為天子守豐守廬
<pb:KR4d0340_WYG_035-12a>
敵歲歲來攻公歲歲登陴久或數月近亦累旬矢石交
發飛鳥不通人謂危在旦夕公狥於衆效死毋去不以
其身獨免卒之與城俱全視祖於譙劉于并宗於汴陳
於順昌之事無愧色嗚呼公蕭然澤臞射不穿札勇不
挾輈徒以肝膽輪囷忠義奮發挺孤身於百萬虎狼之
中意定神閒夷然無懼此固良將勁弩之所不能犯羸
師減竈間諜之所不能誑衝梯之所不能攻攢砲之所
不能害也昔廉頗一飯數升以求復用孟德分香賣履
<pb:KR4d0340_WYG_035-12b>
見於垂没公甫七袠筋力未衰解凌煙之冠劔訪故鄉
之釣遊及示㣲疾盡空諸有賑六姻之貧弱弛巨萬之
逋責進退存亡人之大變而公處之從容閒暇如此不
亦偉然大丈夫也哉僕幼納交今亦白頭公書未荅公
訃已傳追懷平生感慨世道國蹙如此敵强如此曷不
留公以係人望瓣香束芻道逺禮輶公嗜余文必歆此
誄嗚呼哀哉
　　　魏國大殮祭文
<pb:KR4d0340_WYG_035-13a>
嗚呼昔我先君蚤棄諸孤某𦕈然卑官仲叔未仕季方
七歲緒業重貲産薄門户嘗㣲矣吾母以孝敬訓子以
苦淡持家俄而僨者起蠱者飭弁而笄者婚嫁卑而㣲
者通顯歲時子女婦若内外孫曽孫拜起堂下者數十
人晩見某使粤使楚使閩仲守樵守潮守泉叔亦佩新
興符門户復盛矣而吾母家法益孝謹益苦淡不改其
度盖一世之所共羡者曰壽曰貴吾母得年八十有八
可以言壽矣開湯沐郡者再國者四可以言貴矣然吾
<pb:KR4d0340_WYG_035-13b>
母未嘗一日有舒泰之心欣豫之色每安乎一簞半菽
之簡易寧計夫五鼎三釜之豐嗇悟本心覺性於佛祖
得至言妙義於揮客視身等夢幻之境以家為旅泊之
宅豈暫來於震旦竟返歸於兠率其所以遊戲人間稍
久者良以慈愛之情鍾子孫之緣重有不容釋推母之
心思母之德雖百口之皆飽暖恐一雛之失卵冀自哭
仲氏遂减眠食疾棘夢仲恍如平昔顧復一念終不厭
斁某等六十餘年團欒侍膝一朝酷罰萬古永隔音不
<pb:KR4d0340_WYG_035-14a>
復聞容靡再覿此身有盡竭此寃終罔極嗚呼哀哉尚
享
　　　魏國祖奠祭文
嗚呼吾母年垂九袠嫠居三紀未嘗一日逺去諸子今
安往哉桑陰屢徙棄此萱庭即彼蒿里向者平旦寢門
問安夜深擁爐幼稚繞膝之地今塵凝一榻矣蛩鳴四
壁矣高堂化為堊室斑衣化為衰絰笑語化為哭泣魚
軒象服化為魂車祖馬嗚呼窮天下之悲極人世之慘
<pb:KR4d0340_WYG_035-14b>
有甚於此者乎六親寛譬之言四方弔唁之書類曰若
等事母日長可以無憾矣嗟夫惟其事母之日長故喪
母之痛鉅念母之腸裂哭母之泣盡而繼之以血也城
南之阡天相陰隲日吉時良將即窀穸闔門攀號蒼天
罔極
　　　魏國掩坎文
嗚呼先君之没三十六朞拊我誨我賴有慈母母復逝
矣雖生奚為下從九原亦不敢辭所以尚延須臾之息
<pb:KR4d0340_WYG_035-15a>
奉窀穸之事者盖念付授之甚重懼緒業之寢㣲三月
而葬古今用之迺命卜人迺訊墓師采合祔之禮稽同
穴之詩啓𤣥堂之如新瞻宰木之合圍雖小子恨乏表
阡之筆然先親無愧積善之題痛音容之逾邈憶話言
之可師尚昆雲之庇燾庻門户之扶持
　　　臞軒掩坎祭文
嗚呼兄殁僕有垂死之病兄葬僕抱不天之痛前不得
拊棺而哭後不得臨穴而送念斬板之莫相徒寢苫而
<pb:KR4d0340_WYG_035-15b>
内訟憶談諧之如生恍精爽之如夢猥承掌珠之戒見
托銘筆之重無希文永叔之力量何以發曼卿子美之
豪縱然於兄而有靳則友朋之安用惟長息之受教属
佳城之襄奉陳生芻之不腆空宰木而長慟烏虖哀哉
尚享
　　　代祭故相文(不用/)
公相兩朝廿有六年匪曰人謀有數存焉在昔忠定挾
龍飛天得君如公不如公專俄而乞身動或掣肘得君
<pb:KR4d0340_WYG_035-16a>
如公不如公久公之遇合開闢未有冠絶諸公亦過厥
考秀眉玉色蟬冕衮衣雖嬰美疢尚决繁機帝欲拜公
魏公太師公懼滿盈頓首牢辭援立之勞圖回之策士
有公評史有直筆今其已矣朝野驚嘖我猶慨然追感
疇昔生殺予奪在公手中我於國論安敢不同詩刺背
憎書戒面從衆為一談獨守孤忠諫官御史章奏滿袖
曰非竄投無以懲後弗置嶺海俾安畎畆天子聖明相
君忠厚歲晩起廢恩怨掃空我愧高平君似吕公属時
<pb:KR4d0340_WYG_035-16b>
多虞聞公吿終不腆束芻尚鑒㣲衷
　　哀詞
　　　秦伯舉哀詞(少作/)
建康男子秦綱余丙寅歲始識之於西湖時朝廷議北
伐一日除三宣撫使諸戎帥皆遥制河南北山東西全
盛時故彊領其節度克日進攻綱固喜功名用其策干
長安貴人皆莫省既而師出無功三宣撫俱罷詔出樞
臣督視京口余里人方侯信孺被選使北邊議和辟綱
<pb:KR4d0340_WYG_035-17a>
偕行比三往返侯坐吏議謫臨江綱送侯出涕居鬱鬱
不樂明年郴吉賊竊嘯聲撼嶺外詔起侯守曲江㑹合
討捕綱曰壯士時不可失徒歩往謁時赤水峝賊散白
旗踰嶺侯曰是軼入吾境不可縱分帳下兵以綱將之
募土豪鄉導披溪谷窮巢穴綱入益深所將士多亡去
賊格鬬轉苦綱死之訃至侯哭之野綱為人短悍有胆
氣飲㗖兼人嘗游邊多與退校故將游對客語今古成
敗指闗塞虛實歴歴可聽憶余客都城大風雪卧邸中
<pb:KR4d0340_WYG_035-17b>
綱夜踐雪邀余買酒鱠鯽酒酣出其詩與文皆悲健豪
語顧寢榻上敗絮一襲書一巻取視之輿地志也憶綱
死矣余性懦愛綱之豪且果有病其鋭也又患乎偷生
者之多也又哀夫以綱之布衣而死也且冦興以來廟
堂困籌慮大農窘供億居討賊之任能礪鋒頴與賊角
一戰者未聞也况死節乎乃為哀詞以弔綱或曰綱有
母在而輕死聶政所不忍為也余曰不然彼韓相俠累
非得罪於天下者政乃以其親之遺體快他人之私仇
<pb:KR4d0340_WYG_035-18a>
此名教之所宜絶也峝冦之罪通天矣豈獨欲得綱而僇
之雖綱之母固將甘心焉張湯死母不哭吾意綱母子
亦然客有自曲江來者言方侯祠綱於佛寺因書以寄
侯使刻之祠中綱字伯舉死時年四十餘其詞曰余
憫士之媮兮吁嗟乎悲哉持婉孌為身梯兮指狷介為
禍媒質魁然而美好兮中慴怯如婦孩嗟夫君兮何慨
慷氣尤鋭兮力孔剛倚長劔兮撫八荒彼肉食者出而
專征兮亦入而訏謨設一塵之警兮駭鳥䑕之奔呼臣
<pb:KR4d0340_WYG_035-18b>
節棄如遺兮或忍䝉夫垢汙嗟夫君兮生羇窮短褐兮
食不充孰激而死兮義之從庾嶺峩峩兮下有江桄榔
蔽天兮號哀急之濤瀧蠻雲蜑雨兮瘞玉其邦跨修鯨
而翳鵠兮遊汙漫與空谾烏虖世以敗為辱兮成為榮
君以義為重兮生為輕陳哀詩兮祼薦乗迴風兮送迎
　
　
　後村集卷三十五

<pb:KR4d0340_WYG_036-1a>
欽定四庫全書
　後村集巻三十六　　　　宋　劉克莊　撰
　　祝文(勸農/文附)
　　　謁夫子廟(以下並/建陽作)
昔者聖門弟子莫不以治邑為難况今之邑尤難於夫
子之時某之才不足進於弟子之列特以格法來領民
社其何以慰塞是邦父兄耆舊之心哉抑權力雖輕法
令雖宻若夫離於理而背於訓者某不忍為也况夫子
<pb:KR4d0340_WYG_036-1b>
巍然臨之乎
　　　謁諸廟
國家秩祀百神選任羣吏凡以為民也吏無愧於民斯
無愧於神矣神有德於民斯有德於吏矣某與神皆當
勉之敢吿
　　　縣土地
某試邑於兹欲與神人相安視事之始敢吿
　　　士師
<pb:KR4d0340_WYG_036-2a>
獄者人命之所繫也今之令奪於他事不得盡心焉某
也何敢然
　　　文公(丙戌/春祀)
嗚呼巍巍文公宋之夫子翼翼攷亭建之闕里竹林蕭
蕭下有精廬於此授徒於此著書後千百年過者必式
拜俯灑掃邑令之職昔祀於寢今遷於堂配以髙弟皦
如兹觴
　　　勉齋
<pb:KR4d0340_WYG_036-2b>
烏虖觀其翁婿之際觀其師友之際可以知勉齋矣某
為令於兹始以勉齋侑食文公盖當世士友之公論而
非吾黨小子之私情也
　　　文公(丙戌秋祀并/奉安新祠)
嗚呼事闗風教昔人下車入境之先務某來此三百日
之後新祠落成可謂無勇矣迺以仲秋次丁率僚友奉
籩豆於祠下惟先生鑒之
　　　勉齋
<pb:KR4d0340_WYG_036-3a>
仲秋次丁諸生修祀事於文公先生新祠以勉齋先生
配
　　　文簡劉公
某昔以童子拜父執於朝今與士友拜鄉先生於學嗟
夫年邁而時去學惰而智昏平生所聞於公者廢忘盡
矣然為斯邑聽訟治賦未敢失儒者大指抑公實教誨
之
　　　文公(丁亥/春祀)
<pb:KR4d0340_WYG_036-3b>
今天子讀四書傳註追懐儒宗親灑宸翰師垣公爵赫
然光寵昔夫子追王於唐朝而兖鄒以下封爵皆後世
有司所裁訂未有議論定於當時褒崇發於獨斷如陛
下之於先生者也敢因舍菜敬奉豆籩以吿
　　　勉齋
諸生以次丁有事於太師信國文公先生之祠以勉齋
配
　　　文簡
<pb:KR4d0340_WYG_036-4a>
士大夫爵髙而德尊身殁而言立上之史官下之太常
而朝無貶詞祠之學宫列之先賢而里無異論如吾文
簡公者可謂盛矣某粤自稚齒嘗聞緒言謹率諸生共
修春祀
　　　文公(丁亥/秋祀)
某等既以仲秋上丁有事於先聖先師兹以次丁有事
於文公
　　　勉齋
<pb:KR4d0340_WYG_036-4b>
某等兹以仲秋次丁有事於文公先生以勉齋配
　　　文簡
某等釋菜於竹林精舍之翌日有事於文簡公之祠嗚
呼敬之至矣
　　　水退謝諸廟
屬者水冒通衢邑人大恐某躬禱祠下中夕水退嗚呼
神真無愧於血食矣不腆特帛以答靈貺
　　　諸廟祈晴
<pb:KR4d0340_WYG_036-5a>
嗚呼昔者雨禱而止田倍熟民大喜曽幾日雨不休民
皇皇喜者憂民無辜咎在吏神其忍虧一簣决隂霧舒
陽光民歌舞神樂康
　　　又(庵山/廟)
嗚呼榖自布種下秧以至於秀實其成之艱矣農自于
耜舉趾以至於刈穫其致之勞矣忽雨不止坐妨收藏
嗚呼成之艱致之勞者豈不甚可惜乎天乎神乎忍為
之乎某憫農夫之勤苦悼小民之怨咨耳簷溜如聞啼
<pb:KR4d0340_WYG_036-5b>
號目嘉榖如剖心髓奔走羣望未臻嘉應惟神受百年
血食之奉主一方雨暘之權用敢躬謁祠下稽首祈哀
神其驅掃陰霧軒露霽華既全歲功亦活民命
　　　又(盖竹/廟)
嗚呼成一歲之稔難為數日之晴易畀其難者而不畀
其易者豈神有愛於民歟抑吏之不肖無以媚神而然
歟吏知罪矣雖然雨不止榖不收歲荒民流上帝震怒
吏且誅殛則凡血食於此土者其得漠然無情哉闔陰
<pb:KR4d0340_WYG_036-6a>
闢陽披霧出日在俄頃之間耳敢奉薌幣以祈
　　　諸廟謝晴
嗚呼秋冬之交兼旬陰霾坐憂嘉榖化為荒萊惟神之
仁惟民孔哀斂雲歸岫杲日昭回場圃之間歡聲如雷
晴未愆期雨不為烖神於吾民真有恩哉迺挹澗泉注
此一杯
　　　庵山廟謝晴
嗚呼日在丁亥欵祠乞靈己丑雨止甲午遂晴青天白
<pb:KR4d0340_WYG_036-6b>
日萬里開霽壯者腰鎌老者拾穗神之於民如鼓應桴
酸酒瘠牲神勿吐諸
　　　盖竹廟謝晴
九月庚辰至於乙未淫雨不止歲事幾敗某恐懼齋祓
乞靈於神升車而簷溜止出郭而宇氣清欵廟而午霧
開返舍而暮霞出如是旬浹霽華被野田里相慶場圃
畢功嗚呼神所以廟食吾邑厯數百年如一日者豈偶
然哉不腆巵酒敬答靈貺
<pb:KR4d0340_WYG_036-7a>
　　　奉安四君子祠堂
　　　　兩太史
嗚呼紹興之初相主和戎孰折其議兩太史公朱遷考
亭子為儒宗范世有人喬木清風先賢有言志同傳同
合而祠之疇敢不共
　　　　兩聘君
嗚呼高皇南渡物色草堂值檜入相引身髙翔阜陵勃
興聘召艮齋拜疏不已拂衣歸來草堂節全艮齋言立
<pb:KR4d0340_WYG_036-7b>
誰謂華髙庶企而及
　　　文公(戊子/春祀)
嗚呼統緒復續義理復全先生之大造也歲月遄邁聞
見日卑後學之大恥也某與諸生脩春祀於祠下進瞻
德容退攷遺編敢不勉旃
　　　勉齋
某徃從勉齋於江淮方有軍旅之事不果北面執經焉
歲晚來兹遂成大恨造其居田廬之蕭然讀其書義理
<pb:KR4d0340_WYG_036-8a>
之淵然嗚呼足以信勉齋之道矣春祀有嚴諸生推某
初獻
　　　文簡
嗚呼文簡公朝之名臣里之前軰而某先君子之執友也
諸生來告春祀某拜伏祠下惟謹
　　　文公(戊子/秋祀)
古之人擇鄉而居擇里而遊東陽今洙泗也某俯仰三
載治無可紀其所以未為田里唾罵者非先生之緒言
<pb:KR4d0340_WYG_036-8b>
遺論有以教詔之乎戊子秋祀於是某將授代矣徘徊
祠下猶不忍去
　　　勉齋
某既以勉齋侑食文公真陳二公聞而然之學者莫不
然之嗚呼百世不可易矣
　　　辭夫子廟
某為宰於兹無以淑艾其士撫柔其民秩滿而去有愧
於言偃子賤之流多矣敢告
<pb:KR4d0340_WYG_036-9a>
　　　辭諸廟
某來無異績去無遺愛然三年之内圄空訟少吾民不
識水旱神之賜也秩滿當去稽首祠下
　　　土地
某三年依神而居一旦别神而去敢不吿乎
　　　仰山(以下並/袁州作)
某少讀韓集知神功惠自唐至今又數百歲神於袁人
眷顧罔替袁人於神飲食必祭某剖符入境靈瑣首詣
<pb:KR4d0340_WYG_036-9b>
時方艱虞兵寡民弊𦕈然長慮何以為計惟神洋洋左
右上帝永相此方捍菑袚盭民各樂生吏亦免戾神不
我吐歆此醴幣
　　　韓文公廟
烏虖先生立身之名節垂世之文章史臣比之山斗不
可學也至於出牧潮袁二州之人皆奉嘗之至今則某
願師法其萬一焉眂事之初敢告
　　　夫子
<pb:KR4d0340_WYG_036-10a>
仕於州縣皆嘗讀聖人之書者及夷攷其所為有不得
罪於聖門者幾何人哉某忝牧此州愚無它長它日倘
不得罪於其民斯不得罪於聖門矣敬謁學宫用敢上
吿
　　　諸廟
某為天子之吏但能輕刑薄斂拊摩天子之民而已至
於禦菑捍患使水旱㓂攘不能干犯非神孰尸之乎視
事云始稽首祠下
<pb:KR4d0340_WYG_036-10b>
　　　土地
某䝉此來既入州宅且視籀文矣徼福於神祗庶克奠
居
　　　祈雨
某於兹守土荷神之休四封之内良苗滿野渉旬不雨
已覺亢乾一稔之望在民甚切常暘之咎在吏甚恐瓣
香稽首神其格思油然沛然以相歲月
　　　諸廟再禱
<pb:KR4d0340_WYG_036-11a>
某屬以庚子禱於祠下爰及癸卯天瓢翻㵼一溉之餘
旱苗少蘇俄復開霽焦卷如初連朝雨意風吹雲閣咎
孰執哉由吏德薄不腆薌幣且謝且祈願續前功神亦
有依
　　　仰山謝雨
某丙午躬詣靈𤨏甘雨隨應戊申雨猶未止黃埃赤日
一變而為冷風清露於乎非神其誰為之謹奉醴幣以
謝
<pb:KR4d0340_WYG_036-11b>
　　　行宫并諸廟
某奔走羣望旬浹於兹癸卯之雨一溉而止丙午而後
霡霂未已稿者沾濡萎者奮起三日之霖麟筆所喜敬
芼澗濱布諸祝史
　　　再祈雨
季夏不雨者踰旬幾害早稼神既沛然施惠矣初秋不
雨者兼旬將害晩稼神豈恝然忘情乎若守無狀咎以
身當斯民何辜願拜神惠興雲致雨俾歲有收
<pb:KR4d0340_WYG_036-12a>
　　　迎潙仰四聖
某治無馨香民有愁歎干和致旱職此之由然千里之
人奉香火如此之敬恭也望雲霓如此之迫切也平日
之敬恭豈不為此日之迫切地哉傾郛而迎避堂而事
情益迫切禮益敬恭矣神之威靈佛之慈悲必有以觧
焚惔而澤焦枯者某屛息以俟
　　　送神
某欵靈瑣延飈馭二之日甘霔滂沱起未止申三之日
<pb:KR4d0340_WYG_036-12b>
油雲布濩自午達酉雖未周浹起視四野生意盖濯濯
矣公宇喧卑豈敢淹留敬率吏民齋祓餞送夫熱耕凍
耘農夫之至勞翻雲覆雨仙聖之餘事願終前惠少慰
輿情
　　　再祈雨
昔者之雨尚未沾足俄復開霽風日尤酷豈敬之在人
者有勤怠故功之在神者有斷續耶亟拜非諂屢禱非
凟恐敗歲事以為神辱神與天通不疾而速覆手河翻
<pb:KR4d0340_WYG_036-13a>
嘘氣雲族縱非三登猶可中熟尚享
　　　辭夫子廟
學者學為忠孝而已某狂瞽妄發孤負明主有媿於忠
貪戀榮祿違去慈母有媿於孝聖恩寛大止收郡紱某
將歸而内訟焉敢吿
　　　韓文公
某與公異世繼為刺史無德於袁以此媿公被罪而行
不敢不吿
<pb:KR4d0340_WYG_036-13b>
　　　仰山(堵田/)
某孤身逺宦懼為親憂始至宻有禱焉今䝉朝㤙斥歸
田里白頭母子獲相保守神之賜也某以罪行不敢徘
徊境内瞻顧靈瑣慨然感戀謹遣承信郎事務官王璽
以不腆俸金薦之祠下
　　　諸廟
某禱雨未獲被罪而去某不以身之去為恨而以郡之
旱為憂垂去之吏尚未能忘情於民如此况神千萬載
<pb:KR4d0340_WYG_036-14a>
血食於此哉倘得一雨以救歲事吏雖罪去其甘如飴
　　　謁南海廣利王廟(以下並/廣東作)
某昔者讀祭禮而知海之尊讀韓碑而知神之靈兹以
使事舟出祠下瓣香巵酒徼福於神維粤之南去天尤
逺民生今日凋弊可哀某當推君之澤而致之民神當
為民請命於帝庶幾田里之内愁歎小寛嶺海之間菑
害不作既矢諸心復質諸神
　　　到任謁諸廟
<pb:KR4d0340_WYG_036-14b>
某竊惟幽明各有其職去貪戢暴使賦役均刑政平部
使者之職也捍菑除患使風雨調魚稻熟非神之職乎
敬奉香幣以吿
　　　聖妃廟
某持節至廣廣人事妃無異於莆盖妃之威靈逺矣某
妃邑子也属時多虞惕然恐懼妃其顯扶黙相使某上
不辱君命下不貽親憂它日有以見魯衛之士妃之賜
也敢吿
<pb:KR4d0340_WYG_036-15a>
　　　土地
某將詣按部既抵司存夫逺宦欲其水土相習寓居欲
其與神人相安也敢不有吿乎
　　　謁學
天子不以我為不肖付以一路耳目之寄昔者聞諸夫
子曰使於四方不辱君命某雖不學敢不朝夕憂懼求
其所謂不辱者焉敬謁學宫以吿
　　　除漕謁學
<pb:KR4d0340_WYG_036-15b>
戍久而士不飽糴多而民艱食今日上下之通患也上
既妙選常平使者專任糴事復使某就補漕臣之乏憂
深責重上何以裕國下何以寛民哉昔者聞諸夫子曰
百姓不足君孰與足某力之所及不敢不勉
　　　濂溪祠
本朝至熈寧間事使多而法稍宻矣先生於是時奉使
嶺外能使遺民嘗奉之至今此後學之所當師法也詩
不云乎誰謂華髙企其齊而
<pb:KR4d0340_WYG_036-16a>
　　　南海廟
某春持庾節秋視漕印或者榮之某實懼焉靜觀士風
黙察時事可憂可愕有非人力所能為者此某之所以
齋心祓形徼福於神也
　　　聖妃廟
某由庾及漕見謂驟遷豈上之加惠於逺臣歟抑神之
實私於邑子歟方今軍無宿儲民苦貴糴脫有敗缺將
為神羞神既隲其始必成其終視事之初敬奉瓣香以
<pb:KR4d0340_WYG_036-16b>
謁
　　　土地
某兹由庾使挈入漕治雖曰受命於君豈敢不徼福於
神乎敢吿
　　　辭學
某使南粤無善狀然田里疾苦察之熟矣䝉恩召對將
以目擊身履者歸奏天子庶幾不辱君命之義
　　　濂溪祠
<pb:KR4d0340_WYG_036-17a>
某踐先生之官居先生之宇晨出夕入如將見之君命
有嚴歸奏使事徘徊祠下猶不忍去
　　　諸廟
某來南兩載迭更庾漕若閫於舶皆嘗次攝無勞於國
無德於民一筆勾去孰云不宜兹䝉上恩歸奏使事面
君省親臣子至願望不及此神實福之謹奉瓣香稽首
以辭
　　　土地
<pb:KR4d0340_WYG_036-17b>
某居此期年幸無烖疾得與其孥全璧而返神賜厚矣
敢不吿行
　　　江東謁學(以下並/江東作)
某於書少所通解而於司空城旦之書則尤未之讀也
其何以負荷一道犴獄之寄哉然嘗有聞於經矣曰欽
恤曰哀憐云者竊意自咎繇至於蘇公吕侯相傳之心
法也某雖不敏請事斯語庶幾不為聖門罪人
　　　諸廟
<pb:KR4d0340_WYG_036-18a>
上不以某為腐生擢領臬事悉其聦明致其忠愛在某
不敢不勉若夫使四封之内歲豐而盗息民和而訟少
則有非某之所能及者庀事之始敬奉醴幣徼福於神
　　　三賢祠(顔魯公梅范文/正  王  溪)
惟三公之孤忠大節如日行天有目咸仰至於齟齬於
中而不容留落於外而甚安此亦學士大夫之所當法
也某仕於是邦瓣香致敬
　　　諸廟祈雨
<pb:KR4d0340_WYG_036-18b>
去歲一旱至今創痍今兹之旱復丁是時垂成之稼何
忍敗之孑遺之民何忍餒之神之威靈民所慿依鞭笞
雷霆呼吸畢箕化歉為豐特一轉機敬奉醴幣肅拜以
祈
　　　社稷神
今兹之旱某既請於上帝禱於百神惟句龍棄土榖之
祖人民之主也風霆致雨之神也敢不有告乎其下膏
澤以沃焦卷某當帥吏民以羞祀事
<pb:KR4d0340_WYG_036-19a>
　　　送鳴山
踰月苦旱祝史詞窮赤日黃埃藴隆蟲蟲渉秋乃雨山
澤氣通青秧白水生意芃芃豈曰人為繄神與龍昔迎
今餞敢不敬共龍返於湫神歸於宫惟賤有司惓惓願
豐隠憂暫紓大賜未終尚嘉惠之無棄前功
　　　送玉淵龍水
自威靈之下臨帥吏民而嚴奉始風日之炎赫俄雲雷
之撼動既旬浹而遂雨果霶霈而澒洞勅仙官而翻瓢
<pb:KR4d0340_WYG_036-19b>
輟野史之抱甕活原隰之槁枯蘇田里之疾痛仰潜虯
之至神念農扈之尤重返雪液於奫&KR0034;命緇流而諷誦
忽瞬息而千里實變化之妙用來無端倪去莫操縱瓣
香矯首盖雖送而未嘗送也
　　　諸廟祈雨
驕陽酷烈多稼焦卷將以質明瓣香告䖍語方脱口油
然沛然機緘之妙不自後先神之於民若篪若塤火流
之月龜坼之田雖獲一溉未保十全繼今雨暘永無伏
<pb:KR4d0340_WYG_036-20a>
愆風伯魃鬼咸退舍焉興雲於山起龍於淵時膏潤之
以相豐年垂去之吏不忘拳拳惟爾有神鑒此潔蠲敬
告
　　　社稷
某五日京兆耳然不忍以旱遺此民也敬奉薌幣命祝
史有禱於爾神也神其興油雲以相暘烏之仁也起蟠
鱗以洩膏澤之屯也非特以接續一溉之功亦所以全
活洊饑之人也
<pb:KR4d0340_WYG_036-20b>
　　　諸廟謝雨
某垂去禱雨人哂其迂神獨顧歆如鼓應枹甘霔達旦
焦巻者甦膴膴原田今飴昔荼坐使愁歎轉為歌呼神
功昭昭汝忘之乎巵酒不腆神必我孚
　　　社稷
旱而禱國之典也禱而雨神之功也神之愛吏民如此
吏民於報本之禮敢不敬共
　　　辭夫子廟
<pb:KR4d0340_WYG_036-21a>
某以諸生廉一道上不能將明天子之德意下不能消
弭吾民之愁歎視聖門使於四方而不辱君命有媿多
矣䝉恩錫召敬詣學宫稽首以辭
　　　三賢堂
某少慕先賢之風晚使番君之國民益悴州益貧求所
以推上恩而廣遺愛者未之能也盖今之時視肅代間
既異視慶厯淳熈亦大異有愧於三君子多矣解印遂
行不敢不吿
<pb:KR4d0340_WYG_036-21b>
　　　諸廟
某兹土司臬俯仰歲餘民雖貧而粗安田雖瘠亦中熟
使某倘不獲罪於田里而去者誠神之賜也謹奉瓣香
以吿
　　　土地
某逺宦多畏荷神之祐獲與其孥全璧而去不戀三宿
浮屠則然未能忘情寧不惓惓
　　焚黃祝文
<pb:KR4d0340_WYG_036-22a>
　　　寳慶乙酉(通奉/大夫)
先君之没十有三年不肖孤皇皇孤孤行路萬里始忝
朝籍而贈先君三品烏呼所謂顯揚其親者如此可謂
㣲矣雖然國恩也君命也先君之教也不敢不吿
　　　紹定戊子(正奉/大夫)
今上初郊詔加先君一秩明年不肖孤克莊試邑秩滿
始奉綸命歸白松楸夫君恩未易報先訓未易承也敢
不懼哉
<pb:KR4d0340_WYG_036-22b>
　　　紹定辛卯(宣奉/大夫)
去秋天子有事於明堂加惠溥率無間幽隠克莊雖觸
罪奉祠猶得以追榮先君烏虖㒺極之恩不可報已往
之過不可追方來之善猶可勉也惟忠惟孝可答君父
敢奉將命以告
　　　紹定癸巳(銀青/)
迺者明堙禮成祭澤優渥小大之臣皆得以榮其親於
是先君復進兩秩夫官至二品其儀與物亦稍異矣豈
<pb:KR4d0340_WYG_036-23a>
非聖主之隆恩先君之盛德乎克莊等敬奉所謂暈錦
網袋者白之松楸
　　　嘉熈丁酉(特進/)
去秋禋祀先君以三子陞朝進秩二等明年冬克莊免
官還里克遜懷詔過家克剛方忝邑寄命下共奉制書
白於墓下自官制行而特進為丞相官寵光之萃門户
極其厚矣忠孝以報君父可不勉乎
　　　嘉熈已亥(少保/)
<pb:KR4d0340_WYG_036-23b>
亞保古之三孤今之一品仕而致身於此者幾何人哉
没而絫官至此者又幾何人哉惟朝廷之優恩與門户
之積慶敬奉綸言白之松楸
　　　淳祐癸卯(少師/)
國家於祭澤無所靳於贈典有所止師臣極品不可以
復加矣然音容之隔一世矣宰上之木参天矣諸孤或
仕或止燎黃者七始拜今命寵光之隆異歲月之久長
雖榮也亦所以為懼也惟忠惟孝盍各勉旃
<pb:KR4d0340_WYG_036-24a>
　　　淳祐已酉(齊國/)
去秋禋霈吾母自魏封齊綸言及門已不及見嗚呼若
子若孫謂迎錦誥拜於膝下安知乃奉宻章燎於原頭
耶逝者有知必歆君命嗚呼痛哉
　　　端平乙未(安人/)
日者國有慶典内外命婦序進有差而君早夭獨不見
及兹以祭澤始霑再命夫死生契濶人世之至痛也存
沒哀榮朝廷之異恩也日吉時良燎黃於阡君其敬共
<pb:KR4d0340_WYG_036-24b>
以答休寵
　　　淳祐癸卯(宜人/)
属者禋祀上有異恩加惠羣臣及其妻息强甫忝初補
宜人加三命於是西樓宰木已拱嗚呼白日長夜之訣
余固已沈恨於一生矣昭天漏泉之澤君得無少慰於九
原哉
　　　淳祐已酉(恭人/)
頃侍旃厦禮記徹章叨奉綸言進秩元士雖不旋踵去
<pb:KR4d0340_WYG_036-25a>
國然祭澤之行無間中外明甫登膴仕恭人加封爵嗚
呼父子夫婦䝉被國恩如此將何以為報哉敢告
　
　
　
　
　
　
<pb:KR4d0340_WYG_036-25b>
　
　
　
　
　
　
　
　後村集卷三十六

<pb:KR4d0340_WYG_037-1a>
欽定四庫全書
　後村集卷三十七　　　　宋　劉克莊　撰
　　墓誌銘
　　　趙仲白墓誌銘
仲白諱庚夫宗室潁川郡王之後曽大夫某知鄂州大
父某父某始為閩人仲白少玉立風度如仙書一覽黙
記盡卷不脱一字為文章神速兩試禮部不中第用取
應補官久之不調畿漕辟嘉興府海鹽縣酒務府公王
<pb:KR4d0340_WYG_037-1b>
舍人介檄權青龍鎮勢家或為大商地匿税鉅萬仲白
捕治之急勢家誣訴於外臺下吏鍛鍊成其罪坐停官
王舍人抗論力爭於朝不報仲白既廢杜門苦學貫穿
百氏特邃於老易喜緯書坐一榻下籌布蓍不已以為世
道隆替人事成敗皆繫乎數從方氏受水丹心獨神其
術談禪尤高朋友莫能詰難其平生志業無所洩一寓
之詩叢藁如山和平冲淡之語可咀而味憤懣悲壯之
詞可愕而怒流離顛沛之作可怨而泣也㑹中朝有知
<pb:KR4d0340_WYG_037-2a>
仲白前事寃者得復元官於是淮蜀交辟而仲白死矣仲
白性不妄交與潘檉趙師秀論詩曽極論参同契輒暗
合遇貴公張讌廣座命題衆賓方嚬呻營度仲白已飛
筆滿軸神色自得盖其所挾高未嘗蘄壓人而每出人
上故愛仲白者寖少嚴而忌之者衆矣仲白家貧不屑
治生烏帽唐衣自號山中翁所居隙地纔丈許而花竹
水石之翫皆備古梅一株終日吟嘯其下其歸自海鹽
也新脱酷吏手行李蕩失妻子奔踣藍縷猶以兩夫舁
<pb:KR4d0340_WYG_037-2b>
一鶴自隨晩客京城聞鶴死惋惜不食賦詩甚哀其情
致風味如此嗚呼斯人不可復見矣予觀昔之文人若
相如李白世稱薄命然所為文親䝉天子賞識給札捧
硯之事極一時之榮焉近世林逋魏野皆以匹夫名字
流入禁中數下詔書徵聘仲白才追昔人㑹開熈嘉定
間天下多事三邊用武君相所急多才健功名之士而
山林特起之禮其廢已久由是仲白阨窮終身其文不
達於天子徒為閒人退士衲僧羽客誦詠歎息之具而
<pb:KR4d0340_WYG_037-3a>
已仲白卒於嘉定已卯二月壬戌年四十七十一月庚
申葬於城西七里甘露山配顧氏國子博士杞女有高
才與仲白如賓友男時願女二人時願哭謂予子幸銘
吾先人念昔與仲白遊二十年嘗約歲晩入山讀書仲
白棄予而夭行而無所詣也疑而無所訂也瑕而莫予
攻也怠而莫予鞭也嗚呼悲夫仲白既明數前知死日
訪其友寺丞方公信孺求棺及死方公捐美檟殮之仲
白詩最多自刪取五百首所著有周易老子注山中客
<pb:KR4d0340_WYG_037-3b>
語青裳集予早知仲白顧今學退才盡銘其墓有愧色
至於拊其家教其孤行其文字於世方公責也銘曰萬
山四圍君藏於斯所埋者骨不埋者詩後千百年陵谷
或夷讀君集者必封崇之
　　　林沅州墓誌銘
公諱埏字仲成其先固始人八世祖著作平遷福清曽
祖諱伯材三舉進士不第祖諱格特奏名為建州司理
参軍贈通議大夫父諱遹元符進士第四人事髙宗皇
<pb:KR4d0340_WYG_037-4a>
帝再為中書舍人終龍圖閣直學士贈少師母碩人范
氏贈齊國夫人所生母劉氏贈恭人公以父遺恩授承□
郎監紹興府税漳浦縣丞親年髙求監南嶽廟歴福
建路提舉司幹辦公事待江南西路轉運司主管文字
闕丁劉恭人憂知潮陽縣除提領户部犒賞所知沅州
秩滿乞閒主管雲臺觀改冲佑觀積階至奉直大夫爵
開國男慶元丙辰八月十日卒年六十九𦵏縣境大湖
山之原累贈正奉大夫公早失父母兄刻苦自勵事所
<pb:KR4d0340_WYG_037-4b>
生母盡孝撫教孤姪恩誼至篤為小官數守職爭是非
不肯屈理以狥勢潮陽時有㫖造戰艦州不出一錢符
縣白科公為書條其不便守怒訶責愈峻公藏州符不
行束擔欲去會詔寢其事潮州常賦外有身丁船頭鹽
錢民困苦取公以樽節贏財代百姓兩年丁鹽之輸酒
所時長官欲以利獻公奮然曰諸庫方吿匱乃以酒本
錢為羡餘是不為明日計乎遂不果獻嘗議欲以諸庫
分𨽻諸郡而罷提領一司後因陛對復言之沅逼蠻徭
<pb:KR4d0340_WYG_037-5a>
公之治以恩信為主而守備亦不廢民夷晏然諸臺上
其治行公力求祠歸不復出矣公清謹嚴恪外和内剛
居家莅官皆可師法人莫敢干以私終其身未嘗有求
於人自中年即倦仕進及三子中第喜曰可以遂吾志
矣盖食雲臺冲佑之祿凢八年故人有氣力者欲相推
引竟莫能致病革猶整襟危坐語家人曰吾平生無它
恨獨挂冠不蚤爾其止足無羡堅凝有守亦得之天性
非强勉然也配宜人卓氏孝慈勤儉閨閫肅和誨子尤
<pb:KR4d0340_WYG_037-5b>
嚴先公三年卒贈碩人子男四人璟終從事郎知靖安
縣瓌今為朝奉郎主管鴻禧觀瑑朝奉大夫主管崇禧
觀同登甲辰第琮終通直郎知海豐縣女三人長適朝
奉郎通判臨江君鄭元清次適進士陳自立次適宣教
郎知光澤縣潘梅孫男九人公慶文林郎新監鎮江府
大軍倉門公永公奕迪功郎將樂縣主簿公遇公衮公
選公益公凱公泰孫女二人長適文林郎劉克莊次適
進士鄭元善曽孫男女十三人初中書公為南渡名臣
<pb:KR4d0340_WYG_037-6a>
登侍從帥方面貴顯矣及卒田廬蕭然幾不足自存公
以孤童奮發門户僨而復起衣冠日盛遂為大族然恬
靖廉約之風累世不變所居縣之石塘言家法者皆宗
石塘林氏云公殁二十有八年嘉定癸未克莊始誌其
墓而為銘曰仕以蚤退為賢家以僅足為豐以此詒後
以此治功庶幾於疏仲翁邴曼容之風乎大湖之阡謖
謖萬松夸夫過之必有怍容丘夷谷堙斯銘無窮
　　　叔母方宜人坎誌(代作/)
<pb:KR4d0340_WYG_037-6b>
先母宜人方氏都官五世孫嫁時先君故貧曽祖母祖
母尚亡恙伯叔父姑妯娌皆聚廬合㸑先君素重氣義
仕所得祿賜奉親贍族外不私一黍雖器服急用有以
空乏吿者輒推予之先母未甞少屑意更自課麻枲箱
筥之事敝飾薄味見者不識為士大夫妻也既嫠居益
勤生葺家晝作夜息寒暑無休時僮汲婢紡左右無惰
人伏臘祠祭慶弔昏娶中外無廢禮盖先君之緒業賴
以存其孤依以生諸孫大者丱小者抱人謂先母憂勞
<pb:KR4d0340_WYG_037-7a>
癯瘁極矣而康愉壽祉之報未艾也嘉定元年三月壬
辰以疾終於寢年六十嗚呼天於厚薄修短之理何如
耶將其孤不肖天固奪之亟耶明年三月甲申合祔於
先君石室墓原因泣血書歲月於坎
　　　林程鄉墓誌銘
繇九牧而下世居澄渚至尚書公徙齊谿嗚呼林氏之
望於莆久矣君諱沅字伯東贈正議大夫諱良翰之曽
孫吏部尚書諱大鼐之孫朝請郎知賓州諱寳儉之子
<pb:KR4d0340_WYG_037-7b>
以賓州遺恩入仕歴廉之法掾廣之監倉用薦者循從
事郎綱賞循儒林郎知梅州程鄉縣嘉定璽赦循承直
郎卒年五十八君少嗜學與君同硯席者多擢第君獨
不偶為人坦夷外若無異同而内自重不茍合初筮丁
母莊夫人憂廉守使謂曰掾更旬日書第二考吾為掾
周旋印歴可乎君泣曰懷欺不忠匿喪不孝敢辭焉鹽
倉膏腴聞天下仕者貧往富歸以為常君取俸外錢别
儲之比去以輸公帑外臺驚曰廉吏也交薦之治程鄉
<pb:KR4d0340_WYG_037-8a>
尤有聲蠲役錢八千緡石壁寨奸民葉八聚衆販鹽剽
掠先時提刑捕逐不能得君設重賞禽送徑畧府梟首
者三人境内清矣浮橋壞公輟俸營之占者曰九良星
在焉不可君笑曰有是哉竟其役遂屬疾不起柩歸邑
人哭送烏虖占者之言然耶君偶自死耶昔邾子卜遷
史曰利於民不利於君邾子曰茍利於民孤之利也遷
之五月邾文公卒君子曰知命君亦以民為重身為輕
而不惑於吉㓙禍福之説使遇聖賢必錄之矣君前配
<pb:KR4d0340_WYG_037-8b>
趙氏南恩守師讜之女繼謝氏肇慶府教授時之女一
男慶老前𦵏來乞銘余祖母令人君之姑也當尚書盛
時齊谿園池甲一郡今朱門喬木儼然無恙而耆舊凋
落盡矣不特興替榮悴之可悲也銘曰癸未十月君
卒明年十月君窆辛酉維日甲庚維山瀨谿之原賓州
之阡葬書曰然其繼必蕃
　　　方武成墓誌銘
嘉定壬午冬莆田寳謨方公卒配葉母林不幸繼卒明
<pb:KR4d0340_WYG_037-9a>
年君自官下來奔喪盛暑營三窆距家可三十里余一
日裹飯往勞役夫見君苦痁疥呻吟原頭余曰君羸瘠
已甚即暍死奈泉下何君猶自力封壙而返疾遂不瘉
以八月朔卒君名左鉞字武成開敏有胆智丱角拔廣
東漕解寳謨公使淮東兵驟起君窄衣習刀槊善馳射
益熟塞地事談兵寳謨公既廢不用益自放山水間捜
竒抉幽匹馬如飛君策蹇驢隨其後以登臨嘯詠為樂
短褐髙帽風格散朗見者皆曰真方孚若子也璽赦君
<pb:KR4d0340_WYG_037-9b>
伯父守梧持其表入賀補官授德慶府司法参軍殁時
年二十五娶尚書易公祓女一子肖鸞余游君父子間
久尚未知君能詩及瀑上精舍成稍從余論質余未嘗
深剖君亦不詳扣也既而怒長突起語出竒崛如海鶻
天𩦸一奮千里朋游皆披靡退舍矣葉公適嘗曰此郎
句法天成殆鬼神送與耶趙公汝談亦云武成詩如數
十年用功者其見重如此初寳謨公有勞於國暫斥且
復用君尤俶儻疎雋平居厭綺麗而嗜藍縷棄安逸而
<pb:KR4d0340_WYG_037-10a>
習粗澁固異於袴襦子弟矣而天并奪之上而國失才
臣也下而家喪鉅子也哀哉甲申六月壬申易氏袝葬
君於安田洋祖母林夫人之墓曽祖憲陽江令祖崧卿
京西轉運父信孺寳謨公也銘曰吾聞竒偉之士常在
世間太白曼卿不死而仙信斯言也峭壁之上懸瀑之
下安知吾武成者不追雲逐月來往而盤桓耶不然若
斯人者豈其奄奄而遂盡於九泉耶悲夫
　　　閤皁山道士楊固卿墓誌銘
<pb:KR4d0340_WYG_037-10b>
固卿楊氏名介如豐城縣梅仙鄉人父名廣母徐氏幼
入閤皁山為道士寳慶元年卒年六十八𦵏南園之麓
固卿學通倫類道書外禪宗方伎之説皆探骨髓聽者
竦動開禧間薄游邊畫策不售歸山不復出拾墮薪煮
三脚鐵鐺或遺衣履皆不受嘗主清江相堂觀一日諸
文士集觀中倡酬視固卿一黄冠師蓬鬂垢衣寘之坐
隅甚易之句至固卿朗吟曰酒量春吞海詩肩夜聳山
坐皆駭伏有詩百餘號隠居集固卿無徒嗣弟伯椿姪
<pb:KR4d0340_WYG_037-11a>
至質同學道山中至質厚余請銘其藏余觀固卿介潔
髙逺凍餓自守樂而不改殆黔婁原憲之倫惜其異學
殊説詭世絶物僅與彌明同傳而已銘曰窮不求吟不
憂歸兹丘
　　　卓推官墓誌銘
初艾軒林公有重名學子雲集門下髙弟甚衆君居其
間最幼諸老生往往避席十五拔鄉解於斯時也君志
氣畧如孫策下江東時然南宫纍戰不利及奉紹熈癸
<pb:KR4d0340_WYG_037-11b>
丑廷對四十餘矣盖流落州縣又四十年年八十四以
紹定已丑二月某日卒烏乎命也夫命也夫君卓氏諱
先字進之其先自扶風徙閩居於莆曽祖某祖某父某
從政郎妣太安人鄭氏君文髙而氣直据經是古以此
屢擯場屋居官廉靖自守無老人日莫途逺之態為龍
溪縣主簿歲旱疫君施藥多所全活太守傅公伯成憫
雨鬚髮為白檄君禱靈著廟返命雨至父老詣郡謝傅公
曰此主簿雨也為永慶軍節度推官郡倚以治太守欲
<pb:KR4d0340_WYG_037-12a>
畀京削君曰吾素無榮望故心平而氣和一開其端方
寸擾擾自此始矣辭焉為増城縣丞常可否邑事長官
賴以寡過踰四考不得代經畧使辟新㑹令君曰吾老
矣落南忘返它日何以見魯衞之士復辭焉用省罷法
去為建寧軍節度推官亢旱松溪政和建陽浦城四邑
仰食下流客米至是府禁米舟出城公爭曰四邑獨非
建民乎太守史公彌堅不以為忤益重之然君倦遊歸
矣歲晚里居食嶽祠之祿貧無甔石客至必命酒歌聲
<pb:KR4d0340_WYG_037-12b>
出金石遇空無時留客清談乃去中更祝融回祿之厄
圖史器服皆盡人疑君不堪君亦不改其度夫人黃氏
賢而好施先君二十年卒嘉定甲申君以夫人祔於興
教里芹山先塋右為壽壙四子用光次用諱早世次用
卨後叔父允次用龍一女適趙時倘用光等以某年某
月某日舉君之柩合𦵏使來謁銘昔子貢問鄉人皆好
之何如子曰不如鄉人之善者好之君自重寡合而崇
禧陳侯宓閩清鄭令君爚皆稱君不容口陳鄭一鄉善
<pb:KR4d0340_WYG_037-13a>
士也孟子曰觀逺臣以其所為主君初筮為傅公所知
傅公後貴顯終身敬君不衰傅公一代端人也烏虖君
可以銘矣抑余有感焉世常謂才與名相須位與年不
相待君有賈生終童之才而少不策名有公孫丞相貢
大夫之年而晚不得位然則君自處雖無恨尚論人物
者不能不為君恨也銘曰吁嗟君少崛竒既期頥不惰
衰亷自持吟自怡吁嗟天理難推巢見焚藁無遺今不
銘後孰知
<pb:KR4d0340_WYG_037-13b>
　　　臞庵敖先生墓誌銘
敖先生諱陶孫字器之福州福清縣人曽祖某祖某父
某贈承事郎母陳氏孺人少貧以學自奮嘗遊於潮潮
人爭執弟子禮淳熈庚子鄉薦第一律賦傳海内為式
下第客吳中吳士從者雲集鉅家名族率虛講席競迎
致已而入太學中慶元已未第主通州海門縣簿教授
漳州辟酒所幹官改廣東轉運司主管文字用薦者改
秩僉書平海軍節度判官㕔公事兼南外宗正簿上登
<pb:KR4d0340_WYG_037-14a>
極轉奉議郎賜緋魚袋管華州西嶽廟臺疏鐫一秩寳
慶三年十一月丁亥卒年七十四先生内負摩雲衝斗
之氣而外自蟠屈寖趨平夷然長身龎眉軒昂驚俗與
人交際機疎語簡知者以為質不知者以為亢惟漳牧
趙公汝譡畨禺帥楊公長孺尤愛敬趙詩律髙無對壘
者獨先生與倡詶楊性峻或面傌僚吏見先生必改容
始不樂往温陵州檄迫之行竟謁吿去常平使者雅聞
先生名行部至州怪先生已歸因上言敖某可予祠矣
<pb:KR4d0340_WYG_037-14b>
先生起寒苦渉憂患明練世務歴官多可書而談者但
目以名儒自有載籍以來悉記覽亂籖叢帙披研鈔纂
竒字奥義穿抉呈露凡文皆有氣骨可行世傳逺而天
下獨誦其詩朱文公在經筵以耆艾難立講除外祠先
生送篇有曰當年靈壽杖止合扶孔光趙丞相謫死先
生為甲寅行以哀之語不渉權臣也或為律詩托先生
以行京尹承望風㫖急逮捕先生㣲服變姓名去當是
時也先生少壯忠憤號鳴於都邑衆大之區幾不免矣
<pb:KR4d0340_WYG_037-15a>
卒幸免既退既老佔畢於寂寞無人之濱金璧易求先
生之隻字半句難致然先生詩名益重托先生以行者
益衆而江湖集出焉㑹有詔毁集先生卒不免嗚呼前
世以言語得罪者多矣種豆觀桃往哲深戒至本朝列
聖好文憐才騷人雅士往往以文墨受知簡齋放翁詩
嘗騐矣先生之詩主乎忠孝不主乎刺譏送朱哀趙之
作𤼵於情性義理之正顧藏藁不輕出真詩未為先生
之福而贋詩每為先生之禍嗚呼悲夫先生奉親孝拊
<pb:KR4d0340_WYG_037-15b>
弟有恩義娶崑山沈氏夫婦相莊如賓室無妾媵躬執
炊㸑其清苦如此晚稍有俸錢即故山築屋一區買田
百畆有詩文若干篇未詮次沈夫人先三年卒祔東臯
先塋子農師以紹定二年四月庚申奉先生合𦵏書來
速銘先生蚤游學四方所交類當世聞人白首還鄉輩
行將盡名理幾熄深居罕出客至從户内摇手謝絶之
新學晩生少覿其面至疑先生眉宇有異獨喜與太學
博士李君韶監南嶽林君公遇還往若余者亦先生所
<pb:KR4d0340_WYG_037-16a>
素厚者也銘曰議郎之秩華山之廟既嗇於少復奪之
耄卓哉臞翁疇昔自號揭之碑顔以配貞曜
　　　方子黙墓誌銘
淳熈庚戌主司選補太學士以禮義亷恥為四維命題
莆田方君子黙奏賦第一自京師達嶺海操筆之士髧
髦之童莫不誦習摹擬望君如天人聲律遂擅天下祭
酒司業每以得君為榮然禮部亦以失君為媿嘉定戊
辰始用庚子鄉舉恩奉大對擢冠第二等辟楚州鹽城
<pb:KR4d0340_WYG_037-16b>
尉泰州海安鎮所至上官皆驚曰平生聞方子黙尚在
州縣乎爭薦之僉書平海軍節度判官㕔公事兼南外
宗簿復僉書鎮南軍節度判官㕔公事負塲屋盛名白
首筮仕勤民憂職不以雅士勝流自居鹽城兵饑制置
使下令賑濟州議半糶君乞全濟以檄行淮陰寳應二
縣初置局縣市君曰縣户三萬市四十爾析局為七遐
僻霑惠為冢十餘區以瘞暴骸在全真公德秀為守李
君方子為僚泉人賢真公又賢二幕君常言滅門刺史
<pb:KR4d0340_WYG_037-17a>
破家縣令此衰世事古人惟曰愷悌君子民之父母而
已真公擊節其賓主間議論風㫖如此在洪秫價偶平
酒吏獻策令秋輸以秫代苖君曰秫貴秔賤常也今俾
權輸後為永例矣滕公强恕矍然罷之先是官令城中
鹽肆各出鏹易楮鹽儈魏彬請括責南昌新建口岸三
十處鹽肆如城中法君曰口岸異城市小販非鉅賈鏹
將安出卒罷括責始君改秩以格不得入縣既佐二府
又以格不得入倅故真公每以仕晩用少為君恨焉君
<pb:KR4d0340_WYG_037-17b>
號一世宿儒而兢畏挹損特甚於他人與童子言必誠
必敬性清儉敝裘故褐終身不易至居官則秋毫不茍
取將去海安舉例劵九千緡歸之有司鹽使吳囦歎伏
晚節倦遊兩奉叢祠積階朝散郎賜緋魚袋年七十二
紹定元年十二月初八日以疾終於家君諱阜鳴曽祖
伯通擢進士第為兵曹参軍祖子保獻書釋褐終漳浦
尉父秉白贈散大夫所謂草堂先生者也草堂當阜陵
時外臺以孝廉薦傳家惟書數厨君既仕纍俸金買祀
<pb:KR4d0340_WYG_037-18a>
田事兄如父拊姪如子旬浹一會族黨勺羮杯飯常剖
而食娶田安人先六年卒墓於城西龜紋峯之陽子棫
太學生次貞孫次淮孫將以明年十月某日奉柩合𦵏
棫哭求銘余先君子與君同研席君於衆兒中顧余獨
異余為建陽令廢學久矣君自江右歸方留錢十萬市
坊書嗚呼余壯而惰君老而勤可媿也夫然受教四十
餘年情誼素篤記江東之先友傳襄陽之耆舊固後死
者之責不容辭也銘曰謂才學不足以𤼵身兮或英
<pb:KR4d0340_WYG_037-18b>
妙而奮飛謂科目果足以得士兮或華皓而栖遲七秩
非天兮外郎非卑其學山海兮所試髪絲嗚呼後人兮
徵此埋辭
　　　孺人鄭氏墓誌銘
故海陽陳令君諱坦之配孺人鄭氏以紹定元年二月
六日卒五十一歲明年三月丁酉合葬於令君之墓子
男二人珽修職郎新吉州太和縣主簿琯將仕郎孫男
一人渥將仕郎女五人長適文林郎潮州錄事叅軍趙
<pb:KR4d0340_WYG_037-19a>
汝腴次適修職郎新監臨安府排岸兼修船場公事梁
均餘在室孺人諱懿柔少習經傳至釋老諸書皆口誦
心記多識故家事以元樞之女嬪相國之孫門盛族大
而能盡敬極孝尊於已者嚴之卑於已者慈之内外無
間言有婦道焉令君殁孺人作冢舍靈巖山之東閉門
自誓閨閫肅然有妻道焉課男以絃誦訓女以箴史其
持家以儉為主然伏臘冠婚率禮無違有母道焉珽泣
謂余子辱與吾先人游今吾母將𦵏盍銘乎余惟孺人
<pb:KR4d0340_WYG_037-19b>
席華腴之勢而無驕侈之累履變故之地而有潔白之
操余敬述其大槩於誌若夫兩家爵里世系在史氏不
復著也銘曰孺人母汪端明之女率我家法作彼婦
矩
　　　韶州翁源縣令從政王君墓誌銘
余友王必成字宗可俊人也有場屋聲六上春官不中
第終於寧德令其弟自成字志可吉人也未幾復終於
翁源令里巷嗟惜翁源君將塟孤時來乞銘余曰銘必
<pb:KR4d0340_WYG_037-20a>
有据也子之先人官薄而事軼惡乎銘時袖書一卷載
君世出言行無毫粟漏失余覽之愀然曰是可銘矣按
君之先自泉徙莆曽祖某祖某贈朝議大夫父某朝議大
夫知常德府君以父任為徽州黟尉比去邑無盜為南
劔理掾俗狠刑繁君至剖讞無滯再考獄空州人以為
異事治翁源先教化患邑少儒捐俸葺學以倡勵之立
墟市行保甲通商弭盜瘴俗甦息不幸半載病卒秩止
從政郎年五十三嘉定十四年八月二十日也後八年
<pb:KR4d0340_WYG_037-20b>
紹定二年十月二日葬於塘基井山之原前夫人方氏
先祔祖塋與君同山異隴今夫人林氏三子嘉早卒次
時次鼎鼐為叔父後三女長適戴守中次適蔡若公次
未行君朴茂寡言笑居官尤不喜游飲僚友皆曰王君
在座殊令人不樂尉有獲盜上州者君鞫其獄尉託郡
僚懷黄金為餉君大驚謝絶之尉懟曰理掾卻吾金敗
吾賞矣獄上尉論賞如格初徽守趙卿希逺劔守朱公
端常嘗以大小狀薦君君自不汲故莫有繼薦者或為
<pb:KR4d0340_WYG_037-21a>
移書求職司君寘架上書生塵卒不取觀時所記君遺
事類如此又曰吾父平生無它廉退二字而已夫不受
金不覔舉仕之常事非卓行也揭常事為卓行烏虖世
變為之也若君之所自守豈非澆薄之祥瑞叔季之亷
退歟然而榮途華軌夢想絶企先疇舊廬尺寸不増老
選調位不足達志殁嶺表祿不足返喪烏虖亷退為之
也銘曰吾嘗游君兄弟之間長君彬彬少君謙謙然
寧得無一名之遂翁源有終身之淹嗟夫畀不肖者常
<pb:KR4d0340_WYG_037-21b>
豐予善人者常廉莫致詰於范昧庶有光於幽潜
　　　亡室墓誌銘
福清林氏自南渡百年號禮法家君曽祖遹龍圖閣直
學士祖珽知沅州父瑑今為朝請大夫直秘閣為余妻
十九年余宦不遂江湖嶺海行路萬里君不以逺近不
必俱嘗覆舟嵩灘十口從死獲生吿身槖裝漂失且盡
余方窘撓君夷然如平時又嘗泛灘江柁折舟漩危在
瞬息君亦無怖容余平居之日多君節縮營薪水未嘗
<pb:KR4d0340_WYG_037-22a>
歎不足即有祿米君奉養服用一不改舊盖其儉至惜
一錢然於孤遺則抽簮脱珥無所吝其仁至不呵叱奴
婢然家務劇易粗細不戒而集余歴官行已退休之念
常勇於進為淡泊之味毎醲於酣暢者君佐之也余調
建陽令君已胃弱惡食抵官且愈矣復感風痺神色逾
好不類病人余垂滿君苦脾洩餌歲丹黃芽百粒不止
既亟父老薌炬環匝縣門膜拜所謂佛者為君祈安既
逝邑人相弔如喪親戚既訃鄉之賢士大夫皆唁余曰
<pb:KR4d0340_WYG_037-22b>
孝敬慈順可為内則者今亡矣君諱節封孺人生於庚
戌十一月十七日殁於戊子七月初六年三十九明年
小祥之翌日壬申𦵏於壽溪西劉之源男曰昌既冠曰
昇女曰靖曰蘩昇與二女皆夭庶生一男一女尚幼初
祕閣公與黃宜人夫婦賢聞一時君清約似父淑媛肖
母歸予之年黃宜人卒又三年舅侍郎卒執喪毁瘠泣
慕終身事姑太碩人恭謹處妯娌柔順待族戚有恩義
故自返柩至封坎六親之哭者皆哀而祕閣公與吾母
<pb:KR4d0340_WYG_037-23a>
之悲憤傷痛過時而未平焉君有至性忠孝大指皆暗
與吾徒合往年北兵大入余當從主帥督戰君適患懸
&KR1012;呻吟聒鄰壁余猶豫未發君曰婦病小撓兵敗大恥
若之何以小妨大也余愧其言即日渡江臨絶尚惓惓
姑父又以昌屬余不忍訣余曰鰥余身拊而子不使君
有遺恨也君頷之而瞑及是為雙壙復為冢舍以讀書
休息而今而後可以終身俟命矣乃納石藏中而銘曰
黔婁於陵仲子之妻逺矣世之婦人鮮不以富貴利達
<pb:KR4d0340_WYG_037-23b>
望夫子也君則異是以亷退為耆好以義命為限止也
然彼健而此廢彼壽而此天者則又何理也嗟嗟如君
行路之所哀况恩誼與倫紀也夫既無獲於彼則宜有
傳於此也嗚呼悲夫
　
　
　
　後村集卷三十七

<pb:KR4d0340_WYG_038-1a>
欽定四庫全書
　後村集卷三十八　　　　宋　劉克莊　撰
　　墓誌銘
　　　巴陵通守方君墓誌銘
方氏皆本長官為莆鉅宗長官六子祕書少監仁岳者
其後尤顯至六世至君之曽祖監左承議郎提舉廣東
學事祖庭實左朝散郎宗世少卿兩世俱贈太中大夫
父盛朝奉大夫知南恩州贈中大夫君以父任為藤州
<pb:KR4d0340_WYG_038-1b>
鐔津尉再調宜山丞會族兄寳謨公信孺使敵軍前議
和請君輔行遂以樞宻督視行府凖備差遣為使屬敵
許寳謨公見堂上餘班堂下君苦爭敵不能奪伴話者
犯寜考嫌名君愠見責之又欲以佩刀易君劔君曰
吾以所乗駒易子之馬可乎敵曰官馬不可易君亦曰
官劔也時君年二十六往返者再循三資為惠州判官
循州長樂令縣與汀贑潮海接壤岡阜深阻姦宄伏藏
君弛鹽禁而盜清黌舍庳隘絃誦稀少君作新學而士
<pb:KR4d0340_WYG_038-2a>
勸改秩知玉山縣先是長官多以不治譴去君至邑大
治邊事起市軍需造戎器江東西騷動君才髙上無乏
興下不知擾餘力新玉虹橋臺郡以治狀聞通判雷州
丁母太令人鄭氏憂服闋主管仙都觀通判岳州民間
有巨訟州縣有難事大官必曰非方通判不可郡並洞
庭丁亥夏潦民皆筏居君適慮囚傍郡所過行視水灾
擅發常平米賑贍常平使者董與幾聞而賢之與提刑
交薦權州事前守童壎拘抽客木未用也總領檄取之
<pb:KR4d0340_WYG_038-2b>
君曰木属州不属總領與半可矣因言州頃被火未復
舊觀盍留其半以葺州乎總領怒誣奏君為興土木為
游觀君去不以罪岳人追送彩旗蔽路於是四川辟萬
州廣州辟潯州皆不報嗚呼善事上官柔也不畏强禦
剛也挾貴征利勢也守職抗論理也國家於士大夫欲
其剛不欲其柔欲其徇理不欲其徇勢而君之所遭如
此盖剛不勝柔理詘於勢其來久矣悲夫君仕宦三十
年常借僧屋以居歸自巴陵始葺舊廬疾起脾胃以紹
<pb:KR4d0340_WYG_038-3a>
定二年四月二日卒於寢官至朝㪚郎年四十九配林
氏封安人五子長鈵次鐄先卒次鏋次鏗以某年某月
某日𦵏文斌里北山吳坑之源君玉立美髯風度蕭散
琴書猨鶴不離左右心悟筆法大字勁拔得瘞鶴之意
小楷遒媚有黄庭之韻詩律尤髙以後山為師故家之
美子吾黨之快士也然為人精鍊不以清談自放早孤
苦貧其歴官成家皆辛苦自致不緣他人使天假年豈
不為材公卿悲夫君諱世京字可大自號可菴銘之曰
<pb:KR4d0340_WYG_038-3b>
宗卿仗節過故宫手扳陵柏號悲風還奏有淚濺衮龍
紹興開禧時不同祖主復仇孫和戎憤平恥歇耆舊空
反復前事思遺忠
　　　朝請大夫直祕閣主管亳州明道宫林公墓誌
　　　銘
公諱瑑字景良福州福清縣人將佐監簿贈通議大夫
格之曽孫龍圖閣直學士贈少師遹之孫知沅州贈金
紫光祿大夫埏之子少入太學淳熈十一年與兄璟瓌
<pb:KR4d0340_WYG_038-4a>
同擢進士第公唱名第四教授鄂州始増學畬往時丐
州家猪羊税錢助養士公卻不取秩滿差幹辦江西路
轉運司公事丁母卓夫人憂服闋差幹辦浙西路提刑
司公事丁金紫公憂服闋幹辦兩浙路轉運司公事沈
運使作賓名能吏事一委公沈公畫諾而已幾輔之訟
多撓於勢公介峭自立門絶私禱有㫖與掌故執政欲
攙授公謝不願既歸四年不通問執政怒超用它人開禧
末始除吏部架閣嘉定初元除國子正遷武學博士諸
<pb:KR4d0340_WYG_038-4b>
王宫大小教授輪對言臣侍罪班行更化前後督所目
擊不知今日立政用人建法施令有以異前日乎廟堂
除授未公宫掖請謁不肅孤士沉下僚窮民茹怨氣陛
下真誠有餘剛斷不足名更化而實不更化始欲善治
而終不可善治别疏言戰鬬流移飢疫盜賊之餘民生
可哀内帑積而不散掖庭用而不會戚里無勛勞而繼
富貂璫藉營繕而乾没盍討論裁撙以裕民乎又言今
天下之財盡歸贓吏破數十贓吏之家可活數百萬之
<pb:KR4d0340_WYG_038-5a>
民矣改國子博士求去出知興化軍前守坐楮價罷奸
民動以減落訐善良持官吏公出令曰詔書不云乎予
者受者俱坐之應交易已受錢而訐者罪如詔書未受
錢者未為行用止罪訐者民不復訐監司按産髙下配
民藏楮公曰民未户曉請為期屢寛之撞㸃官至公又
使吏摘語民得為備比去無一人犯令郡多佛寺鬻寺
取財名曰實封逐僧没榖名曰拘樁公悉罷之郡計反
羡蠲三縣夏稅寺院五之一第一第二等户三之一第
<pb:KR4d0340_WYG_038-5b>
三至第五等户半蠲之一錢至六十錢户全蠲之以樽
節錢代輸其治以惠利惻怛為主待吏民至誠無鉤距
然情偽皆得未嘗拒人絶物然非意相干者見公風度
往往忘言而去自有郡以來獨公遺愛久而見思知全
州治全如莆未兩月擢廣西路提㸃刑獄公事引疾辭
不拜全人惜奪公有峒徭數輩黧老矣相率造廷願公
毋去改知袁州疾愈袁人將來輅力請祠兩任成都府
玉局觀改建康府崇禧觀紹興府鴻禧觀今上訪落召
<pb:KR4d0340_WYG_038-6a>
赴行在再辭再不允公拜疏不已曰臣進無所補退非
為髙以病卧家不任朝謁惟聖朝哀憐上知不可奪除
秘閣主管亳州明道宫訓詞云飭身謹行為郡廉平者
朕眷眷如此貪刻躁競之習亦可少媿矣明道祠滿有
詔因任視勇退如榮進保閒冷如權位舊廬畧繕葺小
圃麄種蓺玩花木之芳潔不酣賞也愛風月之髙爽不
嘲弄也體中佳時幅巾短褐野眺露坐悠然忘歸每言
吾一生無求最樂又言人不可有勢不可有名不喜為
<pb:KR4d0340_WYG_038-6b>
要官曰勢之所在不願交聞人曰名之所在舊患足瘍
時作時愈紹定二年春疾作渉秋不愈食寖少氣寖㣲
猶自力無惰容對子孫無媮語整襟拱手以致於逝九
月晦日也年七十一積階至朝請大夫公弱冠擢髙科
留滯二紀纔為掌故學官中年去國白首辭召立身本
末世莫瑕疵平日論著晚悉焚藁惟有通鑑記纂其間
精識多先賢所未及楊震四知之論自漢謂之名言公
曰震舉茂才而得懐金之人是不知人也此言之至於
<pb:KR4d0340_WYG_038-7a>
我是不能使人知已也嗚呼公賢於震逺矣名理之外
它無嗜好奉已雖嗇親故待公而食者若干人傾窖賑
歉買田贍宗無柄而及物不富而好施人以為難性友
愛與容州使君少同登老同退秀眉黄髮時論以方二
疏遺言無一事可恨恐戚吾兄耳配宜人黃氏温陵人
通直郎輕之女幼隨母聶夫人依簡肅林公簡肅愛之
如子既嫁公嚴之如賓為人有識量達義趣淡食素飾
相安隠約先公二十年卒𦵏清逺里福勝山之原二子
<pb:KR4d0340_WYG_038-7b>
公遇迪功郎監潭州南嶽廟公選孫男四人觀同合新
自宜人没二子朝夕侍公跬歩不離家庭講肄偶有會
意輒喜曰天下至樂不出閨門之内公遇始調寧化尉
不忍去其親自乞嶽祠孝謹恬退家法然也一女適承
議郎新通判潮州軍州事劉克莊不幸克莊悼亡公始
衰病悲夫二子以十二月八日奉公合𦵏哭謂克莊子
宜為銘公制行冲約有黃憲陳寔之髙論諫明辯有賈
誼陸贄之通治民豈弟有陽城元結之思可以厚風俗
<pb:KR4d0340_WYG_038-8a>
尊朝廷而浮沈閭巷績業不究惜哉自古及今士之巻
懷退處者多矣主莫我知也時莫我用也若夫既知之
矣將用之矣乃獨行其志長往不返豈非大易所謂遯
而無悶孔子所謂樂而不改者歟是不待銘而傳者也
雖然不可不銘也乃銘曰余欲揚公之善公不近名揭
公之清公畏人知後無良史公記銘詩茍有名筆卓行
循吏非公其誰於乎後人勿廢兹碑
　　　姚元泰墓誌銘
<pb:KR4d0340_WYG_038-8b>
君姚氏所居江上介興福之間籍占二郡始名正夫拔
莆田解開禧甲子易名元泰福州首薦考官真公德秀
也天下皆誦君賦尤工策論落筆千字辨麗條達累上
春官不第今上登極君當拜官不就卒年五十五紹定
庚寅正月乙酉與配黃氏合𦵏新興壠二子悦早世榮
一女適李某嗚呼先行後藝古也行藝兼取漢也遺行
取藝唐也壞取士之法自唐始然當其時主司得求士
陸贄權德輿是也先達得薦士陸傪韓愈是也士得自
<pb:KR4d0340_WYG_038-9a>
薦行巻是也論定於平素而一日之工拙不與焉至本
朝文法益宻主司不敢求先達不敢薦士不敢自薦糊
名焉置棘焉歐公欲絀劉輝而得劉輝蘇公欲取李廌
而失李廌二公皆文擅當世眼髙四海而抑揚去取之
際如此然則君之屢擯於春官無怪也君博通經子疏
義音訓皆暗誦入試用某事某事出閱無一字差者銘
曰昔孟氏有天爵人爵之論嗟君平生所欠一第若其
天爵豈不素貴勉哉後人嗣訓勿墜
<pb:KR4d0340_WYG_038-9b>
　　　顧安人墓誌銘
安人顧氏承奉郎致仕林公美中之配承議郎清湘通
守百嘉特奏名百揆之母年八十七紹定二年十二月
既望病卒於是承奉公没且三十年明年十一月既望
合𦵏烏石山孫男五人女一人適方雷發曽孫男女各
一人始安人歸林氏夫貧子幼賓敬誨育情誼兩篤承
奉公厚德稱鄉閭二子儒學奮科第安人力也未嘗觀
書而是是非非皆中於理通守成童時誦通鑑安人聞
<pb:KR4d0340_WYG_038-10a>
秦皇漢祖事以為仁暴不同興亡亦異中年稍喜佛學
然不泥像教自治心性而已通守為永春宰有惠政則
曰老人之教邑人亦曰壽母之賜相率禮所謂浮屠者
屢矣嘗言一日中須行一二方便事以此自勵亦以勵
人見里中好善者為惡者必曰若有天道豈無罪福通
守仕益久家益薄詣其居井臼蕭然升其堂穉耋歡然
勤孟母之機截陶親之髮若千金之纍焉負季路之米
烹茅容之雞若三牲之養焉其慈孝如此前𦵏通守命
<pb:KR4d0340_WYG_038-10b>
克莊曰銘以幸子謹攷安人之先自固始徙莆祖時亨
清海軍觀察推官父師顔母林本路茶使某之孫也銘
曰一簞半菽共安臞儒之貧萬鍾五鼎不待令子之貴
可悲也夫可悲也夫
　　　林龍溪墓誌銘
君林氏名及之字時可以孝謹自操持若嚴父哲師之
臨其傍也以禮度自檢責若法家拂士之議其後也發
言主於謙厚若恐其有忤觸也制行歸於平實若恐其
<pb:KR4d0340_WYG_038-11a>
渉矯亢也為人自㓜至老大槩如此人知君粹然佳子
弟而已然貌訥而心敏表和而裏剛盖人有所未知者
尉増城豪吏湛渭挾巨貲倚長官占營房廣私舍君白
臺閫毁屋返侵掾湖州戚畹與濮秀二邸在焉先時諸
貴月遺庫官錢三萬兌俸無度君卻遺禁兌諸貴皆曰
司法清吏也不敢怨用増城獲盜賞改官丞永福尤清
苦吏卒不勝饑皆棄去至自行文書宰龍溪一意拊摩
以&KR0247;智立威為恥聽訟恕督賦寛曰寧得罪上官無得
<pb:KR4d0340_WYG_038-11b>
罪細民寧貧苦吾縣無貧苦吾赤子雖被訶詰終不改
度代歸以紹定二年三月初九日卒年六十一秩止宣
義郎賜緋魚袋四年三月壬辰𦵏於常泰里羊平山之
原夫人蔡氏一子友端二孫尚幼初君大父祕閣累更
麾節父徽猷使閩廣江東西皆名部牧信泉明福皆大
州以清節聞天下身後墼屋一區田尤薄君廉肖乎父
祖而官减乎家世里人多悲傷之今夫驟貴者必暴富
本乏寸椽俄美輪奐舊無塊土倐亘阡陌者皆是也陽
<pb:KR4d0340_WYG_038-12a>
虎曰為仁不富優孟亦曰貪吏死而家室富廉吏死而
妻子窮然則廉而仁不若貪而刻歟噫此為人欲方勝
天理未定者言也及定而勝則于公之門大而楊震袁
安之世貴也曽大父中大夫諱選祕閣公諱孝澤徽猷
公諱枅母令人黃氏吾母太淑人君之從女兄也乃為
之叙而銘之曰崛起而腴素官而臞猗君之家其有後
乎
　　　李節婦墓誌銘
<pb:KR4d0340_WYG_038-12b>
李氏莆田士人王孝曽之妻也嫁朞月孝曽死里中慕
其容德爭求娶兄弟憐其少寡奪其嫁李曰夫死而背
之不義姑老而棄之不孝請勿復言吾死王氏矣或曰
如貧何李曰疏食足矣或曰如無子何李曰絶者不可
繼乎乃謀於姑取侄之襁抱者為子里人初聞而賢之
又疑之曰激於暫者每渝於久令於始者未必不繆於
終也既而李事姑誨子皆應禮法持身如玉雪非歲時
祭享不飾容服燕游俱削迹妯娌希見面盖十年而姑
<pb:KR4d0340_WYG_038-13a>
没二十年而子娶及見孫男二人女三人於是昔之疑之
者莫不悚伏敬嗟仰其人髙其節也初王氏窶甚至無
以養生送死李黍積銖守遂成中産冠昏䘮祭未嘗求
貸悉舉三世菆寄之棺及其夫序𦵏於常泰里蓼洋山
復葬其姑黃夫人於保豐里唐基山預坎其右曰它日
以我祔焉然後里人不獨悚伏敬嘆而髙其節顧其才
亦不可及也紹定辛卯李寡居二十有八矣四月已卯
病卒年五十六向之悚伏敬嘆者又從而悲哀悼惜之
<pb:KR4d0340_WYG_038-13b>
也子宜續遵遺命以明年三月壬午襄大事介余友人
李鋼來求銘昔歐公書斷臂婦人以媿五代之為臣者
余錄李氏之事抑揚反復非止可為内則學士大夫覽
之亦足以自儆也彼其閨房婉孌所立之卓如此使為
男子逢世變故必能抗夷齊之志受人託付必能任嬰
臼之事烏虖可敬也夫可敬也夫李氏曽祖宗顔通奉
大夫祖利正父宣仲其銘曰言不出梱足不越户少不
踰禮老不改度藏其未掩之骸續其已絶之緒是為節
<pb:KR4d0340_WYG_038-14a>
婦李氏之墓
　　　陳太孺人墓誌銘
紹定辛卯仲冬壬寅新安别駕方君符與其弟籥祔其
母夫人于父府君之墓徵銘於克莊曰知吾家事者莫
如吾子願筆之方劉鄰也克莊之先君子於别駕君之
諸父友也敬諾不敢辭夫人陳氏祖繹之朝陽令父某
早世無子夫人鞠於叔父及歸府君姑曰恭謹有禮法
不當如吾婦乎族戚相語曰温良無忌刻不當如某嫂
<pb:KR4d0340_WYG_038-14b>
乎母宋改適復寡無所歸夫人奉事之終身女弟適吳
稚季亦寡夫人經紀其幼孤無倦色常以古語勵二子
曰民生在勤勤則不匱我婦人不解書意豈謂勤則事
無不可為耶别駕君果擢第籥亦有聲場屋夫人嫠居
二紀别駕君遊宦四方板輿必俱佐懷安人皆曰佳哉
主簿教京口士皆曰賢哉博士宰瀏陽人又曰仁哉長
官母教也别駕君仕寖顯朱綬象板娯侍里第夫人遽
以庚寅十一月六日卒年七十四二子符籥三壻貢士
<pb:KR4d0340_WYG_038-15a>
黃龍應進士林復之樓榖穀四明人孫男曰子同嘗拔
江東漕解曰斗孫孫女二人昔者詩書圖史所載多閨
門淑媛之事共姜伯姬以節孟母以訓曹娥以孝盖不
可勝紀至近世碑碣始詳於王公大人而畧於婦人女
子若以為無與於世教者夫如是則列女之傳不可復
續而彤管廢矣若夫人者母之孝女姑之順婦夫之令
妻子之賢母也與詩書圖史所載皆合銘其可以已乎
銘曰林公立義里之耆舊其尹懷安升堂拜母夫人有
<pb:KR4d0340_WYG_038-15b>
規令尹敬受嗚呼夫人豈惟女婦使為男子凛然節守
我銘非誣以訂不朽
　　　丁元有墓誌銘
莆無他丁君之先自固始遷校書郎諱彦先者傳四世
至君之先府君諱寳成是生八子伯槐伯林伯椲皆貢
於鄉伯梅尤有聲場屋伯桂擢已未第今為宗學博士
君諱伯杞字元有於次第二慶元丙辰入太學嘉定丙
子監舉庚辰内舍校定紹定己丑九月辛巳試上舍方
<pb:KR4d0340_WYG_038-16a>
握筆属思暴得疾扶出卒允蹈齋年六十九博士哭之
慟吿於朝乞䕶君喪還里不報孤南一奉匶歸菆北山
後五年癸巳十二月甲申始克𦵏於豐城里後洋之原
君在太學三十年行藝絶出屢挫益鋭己亥舍闈既定
魁選以詩複韻絀時御史劉公棠董試為之太息今上
龍飛久於學者例得仕君獨辭不拜為人於倫紀最篤
親戚朋友急難勇徇之忘其力之不足也母葉宜人配
王氏二子南一拔漕解南英後伯父二壻進士楊龍起
<pb:KR4d0340_WYG_038-16b>
黄景宣龍起者固烈士聞君訃獨歩赴喪不幸亦客死
初府君刻意訓子以詩禮名堂艾軒林公為篆其匾君
兄弟競爽珠璧相映人謂如荀氏八龍矣既而多不得
年華而靡實士林悼惜存者惟博士與君又弱一箇焉
嗟乎積而報種而穫理也以君觀之理何在哉雖然智
力之營有限而詩書之澤無窮府君一布衣以博士贈
朝散大夫君老不第而南一克世其學夫在其子猶在其
身也在其弟猶在其兄也亦理也由前之論則為善者
<pb:KR4d0340_WYG_038-17a>
惰由後之論則力學者勸南一勉乎哉銘曰天下聲律
尚莆體莆體發源自丁氏君最先鳴唱諸季呉融徐寅
斂袵避惜哉舍法虧一簣身不及試在厥嗣
　　　方子約墓誌銘
君方氏諱符字子約少受學於叔父履齋覆齋者諱大
壯字履之朱文公門人也為義理之學終其身不應舉
君以鄉賦上春官道攷亭拜文公於精舍文公留語絫
夕為作字説中慶元己未進士第時方弱冠文公喜貽
<pb:KR4d0340_WYG_038-17b>
書賀履齋焉歴懷安主簿教授德慶州監福州嶺口倉
教授潤衢二州知瀏陽縣通判徽州賜緋中罹祖母府
君先夫人憂在懷安不久德慶徽俱未上君為人清苦
自勵其行修於家達於鄉而按於世無可疵者焉其學
聞之師質之友而措之民無未合者焉為令佐不鉤距
以求情然民莫得而欺也為師儒不牢籠以釣譽然士
莫得而毁也自一第至改秩自初筮至通守窮達得喪
一委諸命未嘗加毫髮智巧於其間自不求進世又無
<pb:KR4d0340_WYG_038-18a>
能進君者惟潭帥温陵曽公表其邑最潤守金華喬葛
二公奬其師道三賢皆時鉅人喬葛繼升廊廟君亦無
翕翕趨附意紹定六年正月己未暴疾卒於寢年五十
八前孺人黃氏刑部侍郎艾之女後孺人林氏皆無所
字庶生一女遺命以弟籥次子斗孫為嗣其年十二月
壬子葬於保豐里丘澤山之原君處衆中淡然冲退形
氣之清足以貴嗜慾之薄足以壽而秩止侍郎年不滿
一甲子里之善士皆相唁曰子約而止是乎余曰與君
<pb:KR4d0340_WYG_038-18b>
同時一軰生而富貴光寵有出於君殁而無善可書有
媿不瞑者多矣今子約仕雖不大顯然貴重其身如圭
璧全而歸之以見其先人於地下復何恨也曽祖翼祖
耀卿父申之贈宣教郎母太孺人陳氏銘曰吉士常
人古之所賢季世反是德後才先君老於外於理宜然
其人則全復於斯阡
　　　柯孺人墓誌銘
夫人柯氏承務郎温陵徐君奕之妻年七十二端平改
<pb:KR4d0340_WYG_038-19a>
元三月癸未卒葬南安縣某里某山子泰閩清縣尉女
適人者進士柯百朋新臨安府教授黃縝新古縣主簿
禇應祥前知福州侯官縣李洪宗饒州永平監留元治
其壻也餘為尼初承務君太夫人聶嚴姑也夫人事之
而順承務君疎財而好禮貲不益而費滋廣夫人處之而
安一子九女多側出夫人拊之如一晚得風痺疾一日
寢驚寤曰吾夢一竒女持花來今帷帳内異花無數即
具盥易服使侍疾者誦西方佛名奄然而化噫六合之
<pb:KR4d0340_WYG_038-19b>
外果有所謂西方耶若果有之昔之聖賢死者多矣未
有至其方者惟後世之匹夫匹婦變滅之頃恍惚之中
皆曰吾往游焉余未之信也然而疾疢不能昏死亡不
能怖其視沉緜牀笫貪生怛化者豈不差賢矣哉以夫
人之聰明使其嘗聞曳杖消摇之歌易簀戰兢之言雖
無西方亦有以死矣銘曰死生之變豈不痛哉達矣夫
人孰為去來
　　　方東叔墓誌銘
<pb:KR4d0340_WYG_038-20a>
君方氏諱大東字東叔曽祖獻祖庭輝父履之受業於
朱文公杜門自修不踐場屋匾其室曰履齋里人因以
稱焉君未冠辭藻軼出遇鄉先生課羣兒郡博士試
諸生未嘗脱魁亞盖其技精手熟雖不能蘄中的而自
不能外於的也然秋賦輒不利每主司失君里中必唶
唶歎息君曰是吾命也殊無沮挫意端平甲午始與其二
子涓孫清孫同拔胄解於是年五十矣明年同知貢舉
中書舍人洪公咨䕫得策卷竒之拆號則君也廷試復
<pb:KR4d0340_WYG_038-20b>
中乙科旗鈴所至同業者多為君樂飲相慶君亦無喜
容調泉州永春縣主簿歸道建安漕使姚公寳素聞其
名檄攝甌寧尉府學教授㑹永春趣戍君亦以疾求還
里至之日終於寢前為君樂飲相慶者莫不顰蹙而相
弔也君為人豪爽乆困名場血益燥形益臞獨志氣堅
悍不衰與人友有情誼留建安數月爾民曰廉尉也士
曰賢師也其卒以丙申二月某日葬以五月某日與配
林夫人同穴墓在烏石山三子涓孫國子進士清孫國
<pb:KR4d0340_WYG_038-21a>
學進士洧孫尚幼初履齋辱與予先君遊君辱與余游
且死以銘見属余惟國家以科目取士一名之中否終
身之通塞繫焉故中則族戚朋友之倫皆為之喜否則
戚非其族戚朋友而為之喜戚者鮮矣若君之中否則
一國之人皆為之喜戚嗚呼亦足以見君之藝果有以
出乎人也又足以見君之信於鄉悦於衆以行不專以
藝也古有所謂秀民譽士盖王朝卿大夫之選君真其
人歟悲哉命之不淑也君晚攜涓清偕入京人謂一翁
<pb:KR4d0340_WYG_038-21b>
二季復出屬纊顧二子曰汝在我庶幾不死矣銘曰五
十䇿名前則艾軒君壻於林解褐亦然曷不冬卿曷不
掖垣此天且卑彼貴以年嗚呼奈何命制於天其慶在
後二季勉旃
　　　黃栁州墓誌銘
朝請大夫黃公諱簡字德廉將𦵏孤浚明奉家傳來乞
銘余矍然曰公吾故人也銘其可辭黃氏自固始遷閩
至八世祖校興公興自泉遷莆曽祖璋祖文炳贈朝散
<pb:KR4d0340_WYG_038-22a>
大夫父艾刑部侍郎贈少師為紹熈名臣公年十六以
胄子試春官不利父任為承務郎歴鎮江府江口鎮税
休寧丞知會稽豐城縣通判嚴州知賓栁二州端平己
未閏七月丙辰病卒於寝年五十九明年九月壬申與
宜人方氏合𦵏於城南小塘山方中散大夫勛之女孫
禮部尚書祓之女一子浚明將仕郎一女適衢州文學
陳楷公凝重靜黙語笑容止皆中凖程出於自然律身
居官尤嚴恪初少師公在諫垣論擊辛卿棄疾辛銜切
<pb:KR4d0340_WYG_038-22b>
骨及尹鎮江公已先去猶鍛鍊吏卒終不得毫毛罪休
寧有十四年不决之訟公一閱得情會稽繩貴游雪獄
寃豐城築廢堤修學政猺攻賓州公調土豪義丁夾擊
薙獮無遺絶口不自言勞州始貧比去帑庾皆實栁之
兵吏始按月支俸南官有不幸者必經紀其家然公所
至剛峭自立嶷嶷有風稜不肯隨世俛仰其在潤越皆
以避仇去在嚴以忤巨室去在栁以諫官誅賄不得去
同時汚吏憸夫多據要劇超顯美公方閉闗蕭然食仙
<pb:KR4d0340_WYG_038-23a>
都崇道之祿以老歲月及天子親政向為權奸摧抑廢
退之人稍見收用而公忽忽死矣公事母齊國方夫人
盡敬拊諸弟極愛歲晚雁行凋零始衰多病俄而季弟
畨禺通守箎復夭公哭之慟奏官其子欽明易簀猶曰
吾死無可恨如諸院孤幼何聞者咸悲傷其意焉銘曰
寳紹之相放利鬻權以賄少多為人否賢富挈諸霄貧
擠諸淵嗟嗟黃公白首瘴煙端平反是廉約者甄公不
少需遽蛻而仙前厄乎人後制乎天嗟嗟黃公返於斯
<pb:KR4d0340_WYG_038-23b>
阡
　　　周夫人墓誌銘
豐城熊君大經忠孝人也余令建陽君為主簿常勉余
以善有過必面規不少恕秩滿别余曰吾歸養吾親矣
既别余逢人必問君所向曰未嘗出也余甚賢之猶意
未必堅且久也紹定己丑君閒居五十年矣其年十一
月朔周夫人卒起復吉州龍泉令不行免䘮猶不調官
余滋賢之君書抵余曰子其銘吾母也盖余居田里守
<pb:KR4d0340_WYG_038-24a>
宜春使番禺君書歲至至必速銘余賢其子又賢其母
乃序而銘之夫人邑之苦竹里人父師古母胡氏年十
七為隠君子熊炳子著之妻三十有三年而寡又三十
有七年而卒年八十六其少也逮事祖姑皇舅尊者稱
其孝其壯也獨當家事嫁妻姑叔字夫之庶弟卑者懷
其仁及其晩也家徙而愈豐貲積而愈倍鄉黨伏其智
子孫力學文質彬彬預計偕者七人州邑推其義方嗚
呼全矣明年九月壬寅𦵏撫州臨川縣明賢鄉北山之
<pb:KR4d0340_WYG_038-24b>
原五男子大統大經從事郎廣南西路提㸃刑獄司幹
辦公事大原鄉貢進士大模大綱二女子嫁范伯翼范
伯震統原綱汝兾前卒孫男九人敏孫莊孫達孫能孫
同孫訸孫餘未名孫女十人嫁孫誴胡叔子范應麟桂
鼎來范定子皮巽廖泉餘未行莊孫達孫皆鄉貢進
士巽登第為袁州萬載縣主簿余不及升夫人之堂而
辱友夫人之子竊以為夫人賢如孟母潔如陶母成家
如巴寡婦合於圖史之載而余筆力衰惰不能有以發
<pb:KR4d0340_WYG_038-25a>
也將何以慰君之哀思乎為銘曰簡短一篇寂寥數句
是惟劉子之文揭諸熊母之墓
　
　
　
　
　
　
<pb:KR4d0340_WYG_038-25b>
　
　
　
　
　
　
　
　後村集巻三十八

<pb:KR4d0340_WYG_039-1a>
欽定四庫全書
　後村集巻三十九　　　　宋　劉克莊　撰
　　墓誌銘
　　　杜郎中墓誌銘
杜氏自唐入本朝世有鉅人宣獻公為元和名宰傳五
世至龍圖閣直學士鎬為淳化祥符醇儒七世至天章
閣待制祀為慶厯能臣十一世至公諱頴字清老扵朝
奉郎贈正奉大夫炤為曽大父扵右朝請大夫江西提
<pb:KR4d0340_WYG_039-1b>
舉常平杞為大父扵通右直郎知萬載縣累贈中大夫
鐸為父令人黄氏母也以祖澤為尤溪主簿革板籍欺
隠老吏駭伏民有腰金夜出不還者廵尉訪之無迹公
至其所有叟誦經衆中公叱從吏收縛叟具服實殺此
人取金棄尸某所如言而獲或問奚自知之公曰叟尾
吾出郭營營往来吾固得之矣歴贑州觀察推官太守
施司諫元之繩吏急一日緘片紙来云某吏方㳺飲亟
簿錄其家公袖還之曰罪由邏發懼者衆矣施公矍然
<pb:KR4d0340_WYG_039-2a>
為罷邏卒去為弋陽丞攝令永豐前此負課為六邑殿
公約逋户自輸吏請逮治違期者公榜吏百復為寛期
民争輸恐後更以最聞及去民相率詣州謝得賢令太
守鄭侍郎汝諧嘆息具剡牘公謝曰某未及格願遜同
官鄭公曰某之薦賢不計君用不用也改秩宰建之甌
寧吉州龍泉公以甌寧命脈在鹽徒督賦無益悉力漕
鹽民賴以寛龍泉参半谿峒公拊以恩皆相告曰官常
欲薙獮我曹今眀府教我如子謹勿負之相勸以奉要
<pb:KR4d0340_WYG_039-2b>
束出賦租二邑皆號難治公精敏絶人午漏下即庭空
無事主管淮西安撫使機宜文字適佐武帥帳下暴横
公隨事規切邏将恃帥信任為姦利公發其罪黥逺方
有旨薦士従臣以公應詔擢知通州瀕海多盜官兵反
與為地公奏斥懦貪奨拔勇㢘下令得盜貲十予七皆
争自奮始公未至郡獲劇盜吏受賄輕其辭奏下當黥
已論决復羣刼公命皆斷手以徇通嵗發卒二百為使
挽舟盜乘其間公僦夫代卒盜不得發属邑民或窩盜
<pb:KR4d0340_WYG_039-3a>
殺捕吏狙擊郵卒公擒獲斬之乃新學校精課試拔其
俊秀相與亢禮士風一變禱旱普照水涌起澡瓶中髙
數尺雨三日嵗大熟召為太府寺丞入對乞扵崇眀料
角之間造大艘五十募卒千分畨更處外備滄景内與
黄魚許浦聲勢相接習海道者以公言為然左藏吏始
不敢以敗惡物入府庫恵民吏始不敢以貴細藥售權
豪遷户部郎中諸路負版曹錢巨萬郎官日握摧符其
實操縦一出吏口公始以季為限既期所負日减六七
<pb:KR4d0340_WYG_039-3b>
時興師北伐公輪對言國家旰食自此始矣又乞詔朝
臣皆得薦士丐外除江西提㸃刑獄募兵方急諸郡希
賞至驅掠市人吉南安士民皇駭避匿公黥數吏然後
定監司久不按吏所下文書多寝不報公厲風采嚴條
約尤惡饕墨撫吏據民妻使入州宅教歌舞公逮捕流
之海島以妻還民郡守倚兄居臺憲贓垢狼籍公方劾
治俄與守俱得祠再期起漳州未上得疾以嘉定二年
十二月某日卒年六十八三年六月甲申祔扵中大公
<pb:KR4d0340_WYG_039-4a>
墓次治命也娶陳氏封宜人子男五人東故某官次采
故廸功郎新建縣主簿次杲見通議大夫尚書刑部侍
郎淮西制置使知廬州次耒故某官次棐女適任應南
張標黄大韶孫男若干人孫女若干人内行孝謹中大
公𦵏香林距家二十里公徒步晨出治冢墓歸省黄夫
人以為常嵗時饗祭肅潔雖老猶躬饋奠居官方介自
守在贑辛提刑棄疾以私意劾贑守郡僚皆恐公盖俱
受其薦慨然曰施公深知我事之益謹施公扁舟先發
<pb:KR4d0340_WYG_039-4b>
公徐䕶送其孥而歸舉牒扵辛公辛有愧色因屈入憲
幕在户部淮西有魚池亘三百里贍千家為權要所擅
且十年公奮筆奪還郎嵗得舉改官二員臺官屢托某
人不許其筆史自造舉詞来趣公以狀白臺外斥吏以
謝而内銜之江西之歸盖㡬扵此性沈審有謀慮将出
按刑力為上書一路軍政宜汰冗怯選精銳若憂在旦
夕者後二年有峝㓂之變自少至老言動容止皆有常
度初若嚴毅難犯即之和氣盎然扵聲色貨利常推而
<pb:KR4d0340_WYG_039-5a>
逺之室無吹彈囊無蓄積惟酷嗜書手抄通鑑首末如
一属文典實詩師工部深自晦匿故少知者訓子尤嚴
東字晦之耒字子野皆擢第與侍郎各以詞翰擅天下
不幸晦之子野早卒公扵余先君開禧同朝侍郎與余
金陵同幕嘉熈初元余罷宜春郡歸山中侍郎方守安
豐觧重圍貽書請銘公墓余歎曰孝哉子昕敬拜使者
曰諾其冬復被圍敵竭攻械不得騁又解去天子擢子
昕列卿制置淮右眀年秋復圍合肥城中出兵奮撃斬
<pb:KR4d0340_WYG_039-5b>
級三萬敵又解去天子擢子昕侍從扵是復来速銘恭
惟昭陵為人物極盛之時然先賢已有中外惟一杜杞
之歎迨今時事益艱人才益少而侍郎出焉於乎杜氏
之世徳逺矣公之義方善矣公官至二品宜立碑侍郎
功髙位尊宜属筆顯人乃眷眷扵余豈非以其相従久
有交誼宦情薄無䛕筆可以托不朽乎乃叙而銘之銘
曰杜氏本出京兆萬年廣眀避地始居淮壖後徙吹臺
今家樵川待制以才學士以賢猗尚書郎是溯是沿少
<pb:KR4d0340_WYG_039-6a>
以剛聞至耄不遷其修於家如處子然忽勇而往萬夫
莫前勤民孳孳憂國惓惓鏡情庾隱燭事𣺌綿挾持孤
直觝觸貴權豈不顯融志業未宣既詘於人宜伸於天
是生二卿杖鉞䕶邊彼皆瓦裂此獨璧全宗澤陳規相
望後先人曰二卿忠塞天淵二卿謙謙翁之教焉香林
之原府君之阡我撰斯銘以永厥傳
　　　朝議大夫知常州寺丞陳公墓誌銘
故相陳公正獻有五丈夫子其二季尤知名復齋行誼
<pb:KR4d0340_WYG_039-6b>
師表一世論者以方原公休公諱宿字師道復齋弟也
繇父任監福州海口鎮泉州市舶務知惠安縣通判靖
州知德慶府需道州次改南劍州推大理寺丞以飬親
辭知惠安未上或言其滯改常州公方爲所生母呉恭
人服心喪不拜終制將進用矣淳祐二年三月己酉晨
起盥櫛驟感疾卒年七十積階至朝議大夫娶恭人聶
氏二子增奉議郎前福州懐安丞壁從事郎潮州海陽
簿二女長適朝散大夫主管沖佑觀鄭逢辰次許適承
<pb:KR4d0340_WYG_039-7a>
直郎宋應先未行而夭其年八月壬申増等葬于南山
之靈巖公内行素飭事嫡母魏國聶夫人盡孝魏國沒
事呉如嫡事兄如父官箴尤謹管局務醝琛不能涴歴
郡國苞苴無私覿家人非時需銖茗勺酒帑吏憚公不
敢與在惠州與二州也皆増其學廪創病坊繕廢橋雖
厚費不少靳爲人恥表暴寡言笑羣居鮮知之者恬進
取拙交結居中無援之者白首留落視新進少年捷出
騰上處之夷然自號克齋鶴山魏公爲作銘焉嘉定以
<pb:KR4d0340_WYG_039-7b>
來柄臣擅天下事自謂宰相子専用門地閥閱取人雅重
復齋將親之嘗曰先太師厚正獻何以助我於是復齋
方勸寧宗攬威權肅堂階柄臣嚴憚之不敢害故事貴
胄免試邑公兄弟迭領民社泉牧西山真公上公邑最
然復齋以直道去不復召公以復齋故不見用仕五十
年委蛇寸進蓋寳紹推之使逺端嘉挽之不近而公忽
忽死矣悲夫公資長者人忤之無愠容終其身未嘗有
傷人害物之事初正獻公營第命梓人曰吾門扉當使
<pb:KR4d0340_WYG_039-8a>
姨㜮輩可開闔者公晚即西偏闢子舍規模狹隘於舊
嗚呼謙厚者公世德也廉儉者公家法也余所書皆實
録其世系則見國史云銘曰維古世家源委可推石以
謹蕃欒以忲隳懿哉陳公父兄是師以儉爲訓以厚爲
基積之勿替韓吕庶㡬吾銘可徴一無愧辭慰爾後人
霜露之思
　　　賢首座塔銘
師名祖賢撫之金谿人俗姓饒世業儒幼棄其家依疎
<pb:KR4d0340_WYG_039-8b>
山寺始<md:KR4d0340_SBCK_073-9b>¶遊諸方求道甚苦坐起顛倒若追魍魎而捕景
也既至蔣山忽有所悟歌哭狂怪若獲夜光而按劍也
夜造方丈叩癡鈍師言下有省汗流浹體方寸豁然也
乙亥入閩與同參僧嘉居囊山辟支巖或强師北歸至
義江而返取戒牒焚之益上絶頂趺坐日啖乾糧半掬
既盡代以草根木實樵者以爲鬼物惟長老祖洪獨加
敬久之嘉舍去洪亦去繼者庸衲内惎師遂來石室衆
買藤塘廢菴以居之僅容一榻自奉如辟支時學者輻
<pb:KR4d0340_WYG_039-9a>
輳有欲崇像教求利益師曰佛在心不在迹有欲斷俗
縁禮名山師曰佛在近不在逺有言今世發某願來世
覬某報師曰勿妄想有舉揚佛語菩薩語祖師話頭論
難撑拄師笑不答示人簡㨗若可一蹴而至余嘗詣師
聞其㣲言退而歎曰丹霞趙州之流是參徹千經萬論
而付之一黙行遍五湖四海而歸于一室者簡捷云乎
哉郡以光孝囊山丈席屈致師摇其首居辟支六年篠
塘山十九年嘉熈己亥十月戊午示寂年五十六臘三
<pb:KR4d0340_WYG_039-9b>
十七塔在菴東初儒者陳公宓與師論持敬師曰敬足
矣猶待於持何也陳公不樂余觀師志行堅確滋味淡
薄窮不改變老不退惰所以持之者至矣惟師而後可
以爲此言未至於師而爲此言者妄也蓋與陳公之道
暗合又奚傷焉余友林公希逸尤重師誄之曰六經之
外得此良友且以塔銘属余銘曰師未嘗菑筆硯一日
拾炭煤磨椀底爲吾母福國太夫人書所作十不去偈
其卒章曰十不去即此便是諸佛土假饒天使詔書來
<pb:KR4d0340_WYG_039-10a>
向道不須生事故噫師賢於种放常秩輩逺矣余述斯
銘以警其徒亦所以愧學士大夫
　　　朝請郎直煥章閣林公墓誌銘
端平改元上始親政擢賢俊禮耆父喬公行簡大耋奮
庸李公&KR0811;徐公僑張公虙皆秀眉鮐背接踵造庭而璧
帛之聘四出未巳江西曽三異金華杜斿各年八十餘
起布衣入館閣俄復以朝請郎主管雲臺觀福清林公
瓖爲軍器監主簿或言公不可彊致改知寳慶府公頓
<pb:KR4d0340_WYG_039-10b>
首辭至再除祕閣主管崇禧觀又六年淳祐改元詔以
公年八十有八進直煥章閣主管桃源萬夀宫三年正
月辛巳卒於家年九十某月某日與夏安人合葬於某
山某原子男三人公永公奕通判泉州某孫男四人式
之髙安縣主簿某某將以遺澤補授公字景溫少與兄
璟弟瑑同擢淳熈甲辰進士第歴江山縣主簿仙遊縣
丞教授沅州知陽朔縣改秩知萍鄉縣通判靜江府知
容州在郡年餘乞祠蓋退而任鴻禧者四雲臺者再崇
<pb:KR4d0340_WYG_039-11a>
禧者三而終於桃源焉公自爲小官屢與當路有異同
衢州委視輸以綿出剰餉錢五萬公曰嵗剰九千兩以
爲常官吏可以愧矣力辭不受沅州委撰錫宴樂語公
曰此鄒浩所不肯爲也然以臣子祝君父某不敢辭它
作乙改屬能者自重而不茍悅故三十餘年而後脫選
朝命下萍鄉發常平粟七千斛繇醴陵入湘江以餉襄
師公爭曰邑僅有綫流通醴陵中間陂堰百餘所當此
亢乾奪粟毀堰本先撥矣臺郡以其語聞詔免津發和
<pb:KR4d0340_WYG_039-11b>
糴令下萍鄉當一萬四千碩公又爭曰邑四面阻山舟
車不至七萬口自食其力無粟可糴雖有粟不可致郡
爲鐫額既復有旨萍鄉所糴三千碩聴舂留在縣又奏
記倉臺曰今州縣常平或數十年不啟鑰豈復有粟哉
爲法自弊不宜膠執請令州縣各上實數嵗豁壹分爲
耗折所積不許過三年所豁至三分止使者陳公貴誼
奏行其說於諸路它與上官往復辨論甚衆前爲容管
者抑民市鹽白米正耗外斛加二斗公悉釐革以紓民
<pb:KR4d0340_WYG_039-12a>
力其行事可概見者如此公徧通諸經尤善屬詞塲屋
之文歴一甲子機鍵如新而平生恥以文名精練世務
才臣能吏所不能及而居常語不出口歴官不求人知
在萍鄉也鄭公性之出守察而異之及得政遂有甲午
之招最後禮部李侍郎韶召對言公髙年清節遂有辛
丑之褒時論賢公亦以此賢鄭李公享上夀視聴歩履
纔入中年饋奠必躬登覧却扶宗戚慶弔必與不以老
宿自居乾淳輩行彫喪略盡後生及門欣然延接或經
<pb:KR4d0340_WYG_039-12b>
時謝客下帷隱几嗒然黙坐而已仕至二千石苦貧自
若衣惟裘褐食惟魚菜器惟陶漆自奉如深谷一叟爾
前卒一嵗預言其期屬纊顧猶子公遇曰身妄也去則
歸真矣公遇請其說公曰塞乎天地之間通乎晝夜之
道若公者可謂豪傑之士矣或曰士之遇不遇道之行
不行繫焉晚遇亦遇也方端平初召彼故老衆幡然而
起公往而不返然歟余曰侯霸嚴光舊也華歆管寧友
也霸以諛獲譏歆至死有愧豈若布襦裙羊裘而終身
<pb:KR4d0340_WYG_039-13a>
乎既而同時諸人或老死或爲人貶議惟公巍然獨存
上自朝廷下逹州里翕然尊敬無異論嗚呼古有所謂
舊人耆德非公其誰曽祖格將作監主簿贈通議大夫
祖遹中書舍人贈少師父埏奉直大夫贈金紫光禄大
夫銘曰公葬厥妃因葺數椽扁曰全菴取曽子焉在昔
龔勝豈不華顛老父來弔謂夭天年公則異是鵠舉鳳
鶱視區區者如腐鼠然甘藿如肉以歩易軒日與童冠
商論遺編亦或婆娑水涯山巅年紀百齡雪髯紅顴談
<pb:KR4d0340_WYG_039-13b>
笑而終有如脫蟬鳴呼如公乃可謂全皦如斯銘揭之
於阡
　　　林養直墓誌銘
余外舅直寳章閣林公年踰五十仕至三千石即謝病
去先皇帝予節今天子賜環卒堅卧不拜當嘉定寶慶
間名重天下人如公之賢而不知公之所以能遂其去
而堅其决者其亦二子之賢哉長寒齋次君也諱公選
字養直小寒齋二嵗俱有至性黄宜人没二子恐戚其
<pb:KR4d0340_WYG_039-14a>
父服勤左右跬歩不離夜闌燭盡常未忍退至老猶然
公仕無超遷貲無倍入二子安隱約習苦淡内修天爵
故山林臯壤有真樂外幹父蠱故冠婚喪祭無闕禮它
人視其門庭蕭寂井臼荒寒若未易堪君父子居之久
而愈安君事長上接賔友謙謹特甚惟臨財則恢疎俶
儻絶不類其爲人田園所入㑹衣食外多以施予富者
化其廉貧者懐其仁嵗晚兄弟世味益薄一燈熒然語
必逹旦至言妙義不縁師授亦非言語文字之可傳者
<pb:KR4d0340_WYG_039-14b>
庶幾兩忘孔門之口耳兼得少林之骨髓矣初寒齋當
赴寧化尉建安户曹皆棄不就君亦以父遺澤與其子
觀二君圭璧元身臭腐外物其制行髙詣理深髙而深
者余不能言姑述其麤而有迹者如此淳祐改元君攜
觀赴海陽尉余見之唶曰君三十年不越户限詎宜南
轅哉明年夏方舍人大琮帥番禺至朝拉君父子同載
余聞之驚曰君胃無穀氣又宜深入哉既至館於府治
之東偏俄而屬疾預知將終神識不亂以壬寅五月丁
<pb:KR4d0340_WYG_039-15a>
未卒年五十一舍人哭之慟拊觀曰返柩歸孥於我何
費明年七月丁酉葬於清逺里田源山之原配王氏以
賢稱二子曰觀曰新昔孟氏有賢父兄之言至江左王
謝始立佳子弟之目二者若易合而常難值父欲退必
牽衣挽留父爲善必掣肘撓壊年耄矣而不使休息養
衰矣而尚勸調䕶多欲揜清德崇侈敗素風者非一族
也豈若熺與攸乎君世德逺矣自中舍爲南渡名臣沅
州似中舍寳章似沅州二君似寳章觀弟兄又甚似二
<pb:KR4d0340_WYG_039-15b>
君鳴呼林氏未可量哉余亡婦宜人君女兄也觀來速
銘乃書石納壙中其世系則詳於外舅之碑銘曰古有
龎公一門相髙余嘗評之世外之豪君則不然尤篤倫
紀使及孔門有二閔子大綱大法皆本吾儒惟治心性
亦采彼書君逹死生寧計去住而我何爲猶哭君墓
　　　孫花翁墓誌銘
季蕃客死錢塘妻子弟兄皆前卒故人立齋杜公節齋
趙公與江湖士友葬之于西湖北山水仙王廟之側自
<pb:KR4d0340_WYG_039-16a>
殮至葬皆出姚公垣手姚虛齋趙公壻也録季蕃遺言
介婦翁徴銘於余嗚呼吾亡友之命也其敢以衰落辭
季蕃孫氏名惟信季蕃字也貫開封曽祖昇祖可父䫨
皆武爵季蕃少受祖澤調監當不樂棄去始昏於婺後
去婺游四方而留蘇杭最久其言以家爲繫縲以貨爲
贅疣一身之外無它人一榻之外無長物居下竺廨院
躬爨而食書無乞米之帖集無逐貧之賦終其身如此
自號花翁名重江浙公卿間孫花翁至爭倒屣所談非
<pb:KR4d0340_WYG_039-16b>
山水風月一不挂口長身緼袍意度疎曠見者疑爲俠
客異人其倚聲度曲公瑾之妙散髮横篴野王之逸奮
袖起舞越石之壯也尤重義氣嘗客孟常甫方孚若家
孟死猶拳拳其子孫孚若葬徒歩赴義其卒以淳祐三
年九月壬寅年六十五葬以其年臘月乙夘杜公輔臣
趙公大京兆也季蕃一布衣以死托二公卒頼二公以
葬且築室買田祠焉天下兩賢之季蕃長於詩水心葉
公所謂千家錦機一手織萬古戰塲兩鋒直者也中遭
<pb:KR4d0340_WYG_039-17a>
詩禁專以樂府行余每規季蕃曰王介甫惜栁耆卿繆
用其心孫莘老譏少游放潑得無似之乎季蕃笑曰彼
踐實境吾特寓言耳然則以詩沒節非知季蕃者以詞
沒詩其知季蕃也愈淺矣初季蕃與趙紫芝仲白曽景
建翁應叟諸人善而余亦忝交游追念疇昔挽紫芝季
蕃同吟銘仲白季蕃書丹誄孚若季蕃㑹哭已而景建
應叟俱死今又銘季蕃焉稷下之談幾絶鄴中之舊略
盡惟余歸老後村左耳與臂遂偏廢矣未知他日銘余
<pb:KR4d0340_WYG_039-17b>
而誄余者誰也豈不悲哉銘曰昔眉山公欲以和靖配
水仙王其論已定余評季蕃和靖之亞儻分半席無不
可者伯鸞要離異世同調盍不躋君偕侑新廟
　　　林判官墓誌銘
初余爲靖安縣主簿問父老以故長官孰賢皆曰福清
林公其人廉而仁卒官下始疾比屋禱祠屬纊行路相
弔歸柩罷市祖送同僚至有遣子護視及閩而後返者
時距公没且十年矣人稱思之如此長官名璟君其子
<pb:KR4d0340_WYG_039-18a>
也名公慶字養源繇祖澤歴晉江尉興化簿漳州法掾
鎮江府大軍倉門莆田丞南劔州判官中年常慨然欲
挂其冠余每勸止端平乙未除母黄儒人之喪不謀諸
人自乞休致轉通直郎賜緋年纔六十一余聞而歎曰
君於是不可及矣昔邴丹戒子若貧而仕則循吏部資
格雖筦庫可無愧蓋榮進分表也常調劵内也分表才
智之所騖劵内寒畯之所安自漢以來然矣君不惟無
分表之念并與其劵内者而割棄之不亦賢乎君屢參
<pb:KR4d0340_WYG_039-18b>
侍郎選率需逺戍爲掾丞時上官屢欲論薦輒巽謝不
敢當終其身不識干堂覔舉何爲事既得謝以家務傳
子深居黙坐或與諸季商論名理風日佳時略至户外
無逺遊淳祐壬寅秋哭其仲子十一月己卯以㣲疾終
於寢配黄孺人前卒二子豫晉二壻從事郎新監臨安
府龍山稅務黄孝勤登仕郎姚圭孫男五人孫女四人
以甲辰三月丙午合葬於靈德里牛田山之原君曽祖
遹建炎中書舍人祖珽知沅州至君父子僅止選調或
<pb:KR4d0340_WYG_039-19a>
者嗟唶余聞古之大門舊族守而勿失者曰家法種而
勿毁者曰世德而窮逹顯晦不與焉紀羣貴於祖父矣
當時乃有公慙卿卿慙長之論彦回榮於羣從矣識者
方以爲門户之辱豈士君子承家繼志以德不以爵以
仁不以富歟嗚呼君有辭以白其先人矣銘曰不著其
鞭而懸其車彼通我窒彼澤我臞廉而仁者類如是歟
賢矣養源從先大夫
　　　承奉郎林公墓誌銘
<pb:KR4d0340_WYG_039-19b>
林氏皆祖九牧爲莆大姓而居前埭者尤蕃將作監主
簿矩君四世祖也君諱傳字叔寶早孤自㓜場屋頓挫
廼盡力教子塾致名師榻迎嘉賔諸子競力於學與朱
孺人益勤生葺家纍分銖爲幅尺拓磽瘠土爲腴然他
人爲之者或損譽喪德君豐嗇適中不以儉廢禮有無
相資不以富害仁窶人昬莫扣門謁必有獲蓋君資龎
厚而孺人又輔之以賢智里中稱其長者紹定壬辰以
希孔入學霑恩封廸功郎淳祐改元希孔擢第轉承奉
<pb:KR4d0340_WYG_039-20a>
郎人謂君夫婦夀禄未艾也不幸孺人先卒甫祥禫而
君病初若無苦者君前知將終以家事傳子曰吾幸有
薄田舊廬汝輩能讀書寡過吾目瞑矣卒以淳祐甲辰
七月己亥年六十七三子希道次希孔廸功郎福州長
樂縣尉次希吉二女長適吏部侍郎劉公季子克永次
適文林郎方伯春蚤卒孫男一人孫女三人其年十二
月壬申諸孤奉二親合葬於北亭山之麓從治命也初
佛者黄湼槃爲君鼻祖武衛公卜葬烏石峰曰鳳凰展
<pb:KR4d0340_WYG_039-20b>
翼形也後君之宗上下數百年科第簮紱不絶人以湼
槃爲神墓師必稽焉以余所聞考之既葬而露其棺之
前和者有不知其墓者然其後周公孔子出焉豈天生
德不可以常情論歟抑其偶然歟吾意湼槃復出必曰
科第簮紱不絶詩書之澤積善之慶也君葬處近武衛
冢一牛鳴許亦吉阡云君曽祖天倫祖伯成廸功郎父
鸞銘曰竇氏五桂義方力王氏三槐由隂隲君亦好善
著州域三秀煌煌粲珠璧仲也䇿名探囊獲勉哉聨翩
<pb:KR4d0340_WYG_039-21a>
季與伯其祥不專在兆宅
　　　趙孺人墓誌銘
余六任觀廟而食崇禧之禄最久屏居野外人知余不
復用凡求名利而西者與得所求而南者鮮及余門徑
草沒膝一日有新章浦西尉丘君雙薦求謁袖西山先
生與其大父遺墨數幅俾余䟦尾意甚眷眷察君之色
若將有求於余者叩之踧踖而對曰吾婦趙氏將葬丐
子一銘可乎余辭以老病不任君抵温陵以書來求益
<pb:KR4d0340_WYG_039-21b>
堅余大兒與趙有連亦纍纍言之按孺人名善意曽祖
仲忽檢校少師建節開封府判大宗正事贈太師謚簡
獻祖士珸使知南外宗正事贈太師謚忠靖父不懬右
監門衛大將軍果州防禦使提舉明道宫贈承宣使新
興郡公母令人任氏少孤依兄兄殁依堂兄潮陽通守
善嵏通守以歸丘君人謂孺人門户貴盛在前代爲翁
主在先朝爲族姬非以貴下人者已而事夫順處妯娌
和待妾媵嚴而慈自以不逮舅姑奉夫生母甚謹丘君
<pb:KR4d0340_WYG_039-22a>
常薦於鄉既姻濮邸法當拜官有沮格之者將如京辨
理孺人曰吾伯姊嫁呉中久别思一面盍偕行乎及丘
君補授初品孺人喜又勉之曰士當自奮毋徒爲恩澤
侯也俄而丘君再薦於浙孺人益喜庶幾夫子之果成
名也是嵗丘君挈其孥還里而返試禮闈孺人以疾終
於家年二十八淳祐癸卯十二月丁亥也明年十二月
辛巳葬於晉江縣興賢里三峰坑之原男吕孫尚幼丘
君愴孺人備四德之全而不偕一日之享欲使孺人托余
<pb:KR4d0340_WYG_039-22b>
文以傳者或禁余曰子禁綺語而操彤管乎余曰䝉叟
不云乎既謂之人烏得無情余昔亦踐此境每讀潘騎
省韋蘓州諸人悼亡之作輒悲不自勝猶謂久必消磨
今老矣而其哀如新以情度情丘君有斷絃之痛而無
鼓缶之歌也銘曰閥鼎貴兮胄神明顔舜華兮德和平
方好合兮琴瑟鳴忽變戚兮電雹驚樂極兮哀生事往
兮迹陳悲哉奈何兮托之斯文
　　　林處士墓誌銘
<pb:KR4d0340_WYG_039-23a>
乾淳間莆之學者皆師艾軒其髙第曰林田字叔疇艾
軒死嗣爲鄉先生席下嘗數十百人經指授者多爲逹
材成德而先生竟老死布衣君先生子也名子恭字安
父學先生之學志先生之志亦久幽不改其操以卒年
五十八後十有三年淳祐甲辰臘月甲申子駒葬君于
國清里湖頭之原使來求銘曰吾祖吾父生不食其實
死又無以發其潛駒爲弗子矣余聞其言而深悲之昔
張禹以論語桓榮以尚書起家皆身爲師傅貴極人臣
<pb:KR4d0340_WYG_039-23b>
禹諸子列九卿諸曹榮子太常孫太尉列侯二書無負
於二子矣先生學通禹榮所不能通者然而無二子之
榮遇有再四之不逢豈其懸於天而無豫於人耶夫天
道逶迤而難見儒效迂逺而不近孔氏自考父至周末
巽代而夫子生焉王氏自專士至銅川府君六世而文
中子生焉修爲人也遲速天也况駒賢而文安知非餘
慶之所在乎君二子駒長也次騏後伯父二女嫁諸體
誠余國蘭孫男五人銘曰吾先君子學於叔疇吾猶識
<pb:KR4d0340_WYG_039-24a>
君揭於兹丘
　
　
　
　
　
　
　
<pb:KR4d0340_WYG_039-24b>
　
　
　
　
　
　
　
　後村集巻三十九

<pb:KR4d0340_WYG_040-1a>
欽定四庫全書
　後村集巻四十　　　　　宋　劉克莊　撰
　　墓誌銘
　　　王孺人墓誌銘
孺人王氏新昌人年二十歸於新臨安府右司理參軍
曽堅生二子男回女嘉俱天淳祐乙巳五月戊午孺人
卒年三十四明年三月甲寅葬於山隂茶山按王氏去
烏衣入剡自武毅始孺人於水心葉公所誌長潭公爲
<pb:KR4d0340_WYG_040-1b>
伯祖於實齋王公所誌孝友公爲皇考一門雍睦江左
舊族也曽氏去章貢居越自文清始參軍於文清爲髙
祖於侍郎爲曽祖奕世文獻本朝名家也孺人幼事父
母極孝既嫁事夫之重親尤謹以柔順處族戚以慈恕
待妾媵以勤約持門户舊患手痺及葬孝友公大雪視
窆毁慟属疾返舍不起曽氏尊幼哭之者皆哀而族戚
州里聞之者亦莫不失聲嗟惜焉余觀昔之名家舊族
有一再傳而忝厥紹如歆異向羣慙寔超畔鑑張許子
<pb:KR4d0340_WYG_040-2a>
弟不能通知二父之志者多矣孺人一女子而能泝兩
家氏族之源委續百年慈孝之氣脉可謂賢矣初棘卿
侍郎乾道間辱與余大父㳺參軍伯父戅菴辱與余游
於是戅菴將八十矣以書來曰堅婦將葬子冝銘孺人
名㓜平母杜氏孝友公名夢月戅菴名黯銘曰猗孝女
亦賢婦石可泐名不腐
　　　林寒齋墓誌銘
淳祐丙午詔以迪功郎林公遇絶意干榮杜門樂道特
<pb:KR4d0340_WYG_040-2b>
改合入官主管仙都觀仍下福州給札令條其所欲言
者守帥遣吏致命君頓首素孱早衰因而退處本無髙
論政爾偶然不足當朝廷優禮州以君巽牘上尚書詔
不允君又言義無可取拙不能言惟有不取不言可以
自明願得瞑目爲山林之民其九月丁巳以疾卒於家
年五十八君世居福清之石塘配陳氏前卒葬清逺里
翁坡山之原二子仝合以其年十二月丙申奉君合祔
初寳章公當任子君不欲仕公强之調寧化尉不忍去
<pb:KR4d0340_WYG_040-3a>
乃翁乞奉南嶽祠及寶章公服闋或爲君外移得建之
户掾辭不行舍前有隙地稍植竹樹疏沼沚築室其間
扁以寒齋終其身不復出君性本慈孝晚尤温恭然教
行於家子弟甥姪皆力於善肅然若恐其檢責也自修
而己未嘗律人然行著於鄉比閭族黨達於郡國一有
不善惕然若恐其聞知也親友仕而貴倦而未歸者必
相儆曰得無有寒齋之愧否有位者下一令行一事必
卻顧曰寒齋不以爲厲民否君孑立無同儕野處無寸
<pb:KR4d0340_WYG_040-3b>
柄而逺近翕然宗之方山之南蒜嶺之北隱然有元夫
鉅人在焉李公韶左春官薦君榻前方公大琮除次對
上君自代趙公以夫召對以遺逸舉杜丞相範儀召君
㑹薨不果俄李公召再薦朝廷亦知君遂有前詔是數
君子者雖力相挽推猶自謂不足以重君而惟恐君之
以爲浼已也君終嵗不出户而商論世事酬酢物態裁
量人品毫黍不差束書髙閣隱几永日而單詞半句流
出肝肺者字字可傳素羸自四十以後蕭然單栖日或
<pb:KR4d0340_WYG_040-4a>
疏食取諸物者狹而望於天者嗇視名與利猶臭腐身
與家猶旅泊也其學粹于性理貫儒釋兼朱陸晚益精
詣所著有求心録六記百詩别藁存貧士窮女二吟雜
詩文百餘篇餘悉焚属纊留詩别其故人遺言以隱服
殮昔揚雄陶潛皆好恬靜不慕榮利然雄以累世故濡
足不去潛超脫俗網引身髙翔故先儒書二人之卒於
雄曰莽大夫於潛曰晉處士豈非出者危而處者安留
者損而去者全歟然則書曰處士林君之墓者非惟君
<pb:KR4d0340_WYG_040-4b>
之素志亦吾儒之家法也君弟養直其世系詳見寳章
公之誌云銘曰猗君所立與天壤俱超乎畫前復於性
初以爲釋耶則踐乎實以爲老耶不放乎虛探千古之
祕寳而獨得叢一世之苦淡以自娱余所述者迹之區
區若君之心不可擬摹有欲求之於君之書
　　　少竒墓誌銘
少竒劉氏名偉甫余仲弟無競之子少頎晢美風姿機
警善辭令入而事王母父母諸父兄怡然其順也出而
<pb:KR4d0340_WYG_040-5a>
接姻族朋友隣里鄉黨盎然其和也幹家蠱應世務綽
綽然餘裕也記羣書評古事纚纚然可聼也爲律詩殊
多清麗以父任補將仕郎淳祐甲辰年三十矣入京銓
試得㿃下疾服藥灼艾不瘉以六月甲午卒於客邸從
兄强甫爲治棺殮訃至州里之人皆唶唶爲吾家惜而
吾母魏國太夫人聚族哭之盡哀母宜人方氏生母孟
氏娶朱氏生巧女今十四嵗繼顧氏生男存僧又庶生
願女存願之生少竒已不及見俄皆夭自喪歸至祥除
<pb:KR4d0340_WYG_040-5b>
無競之悲痛如新求觧温陵郡紱歸營窆事初少竒葬
朱氏于清溪之陳倉以丙午臘月某日合祔嗟夫人患
無子也若夫成長矣秀美矣如此之久成之如此之難
奪之如此之速智足以知吾家典刑文獻之傳而不使
之嗣守才足以在聖門言語政事之科而不得以展䆒
翳青春於長夜埋白璧於黄壤可悲也夫少竒嘗語强
甫曰人脩短不可期某它日倘得伯父誌乎强甫白其
語余爲一慟無競名克遜今爲朝散大夫直祕閣主管
<pb:KR4d0340_WYG_040-6a>
崇禧觀銘曰生而玉雪在予目也俄而電雹去予速也
久而氷炭攪予腹也窆而松檟近予麓也悲夫哀哉命
之不可續也
　　　審淵弟墓誌銘
君名希深字審淵年五十五淳祐丙午九月甲子卒配
林氏三子吉甫鉅甫南甫南甫後伯兄都官二孫尚㓜
明年八月丁酉葬君於延夀山之原大父諱朔父諱起
晦仕皆止館閣年皆不登五十而在當世仁人志士之
<pb:KR4d0340_WYG_040-6b>
目君素修潔又習見家世舊事故自重而寡諧時人或
以華藻發身君悔少作不爲或以機巧成家君無一錢
倍入故久幽而終窶然余觀發身者多合世而離道成
家者𩔖損物而喪德以此賢君敬君而於君之死尤致
其悲焉初兩麟臺公立節髙遺業薄小麟臺公當任子
輒先愛弟君遂終老布衣談者至以廉讓爲迂嗟夫信
斯言也顔回有屢空之悔夷齊抱失國之恨矣彼戚君
不遇而又迂君之父祖者惡足以裁量吾家哉君雖隐
<pb:KR4d0340_WYG_040-7a>
約以没而吉甫與二季俱力於學天將有時而定矣銘
曰昔在伯起清白傳子德公所遺曰安而已清猶近名
安則履常余嘗論之龎賢於楊嗟乎審淵斯人之徒爾
歸甚全吾銘不誣
　　　習靜叔父墓誌銘
淳祐丙午七月壬午習靜劉先生卒年八十二明年丁
未十月壬午葬於方林山之原配徐繼方子男三人宬
擢戊戌第宣教郎知古田縣克家克忱克家前夭宬執
<pb:KR4d0340_WYG_040-7b>
先生之喪以毁卒女三人孫男六人性甫德餘尚㓜先
生諱禰邵字夀翁著作公之季子早孤苦貧有手澤書
數厨先生與諸兄卧起其間饑以充饋倦以充枕後皆
知名先生尤精博一事一物未求通之弗措某字譌某
簡脫某義疑必反復研尋歸之是而後已載籍以來莫
不鈔纂而原本粹然一出於經其攷論古今制斷義理
一以洙泗關洛之語爲凖程他人爲之者或先傳而後
倦或色取而行違惟先生真知實踐自童至耋堅確不
<pb:KR4d0340_WYG_040-8a>
變循循然有先匠之道焉恢恢然有父兄之容焉始而
宗族稱之久而庠序化之晩而一鄉一國之人尊之凡
里中佳子弟良士友多先生口講指畫之餘也先生終
嵗杜門罕與人接惟質經於陳公師復評史于鄭公子
敬問易於蔡公伯靜有易稿漢考讀書日記小記深衣
問辨杜詩補注各若干巻劉氏自兩翁起家以來三世登
科第者八人五入館一持槖先生獨褰裳掩鼻視若凂
已饗脫粟如太牢處陋巷如華榱舍後有古木鉅石先
<pb:KR4d0340_WYG_040-8b>
生誅茅其顛杖屨日一登臨著作公無十金之産一丘
之田先生安之寧困不枉道以求亨寧貧不害仁以爲
富少食於學晩嵗棄去郡博士俞來致學俸卻不取太
守眉山楊棟於學創尊德堂以舍之先生不拒亦不留
宬遇禋霈先生例授京秩告下憚先生不敢白属纊猶
爲諸孫講南軒孟子一章時楊侯使本道復論薦於朝
而先生卒矣前葬克忱哭請銘克莊哭答曰禮㓜不誄
長吾何敢銘吾季父也夫昔子長孟堅皆自述其先世
<pb:KR4d0340_WYG_040-9a>
克莊常待罪太史凡當世山林丘園之士皆得以秉筆
記載况吾季父之賢學醇儒也節逸民也銘之不可已
也銘曰貴人之所欲兮譽或損而謗喧生人之所好兮
耄有及而智昏彦回期頥至司空兮適以辱其門户轅
固九十老布衣兮豈不賢於公孫吁嗟先生天年之髙
兮天爵之尊其人雖亡兮其書則存
　　　陳孺人墓誌銘
余既弔寒齋之廬仝合哭且拜曰先君之葬丈既幸書
<pb:KR4d0340_WYG_040-9b>
之而揭於宰上矣先母未也敢以請按孺人陳氏世爲
福清人少警慧儒釋書多所通古今佳文章皆記誦父
母艱於擇對年二十七歸于寒齋事舅尤孝辭氣容色
之間寒暑饑飽之節左右體察毫髮無違里之事親者
莫不以寒齋昆弟孺人妯娌爲法性儉質無炫服珍飾
惟於祭祀賔客極其隆備寒齋將棄官奉祠告寳章公
公曰與若婦謀之寒齋以告孺人曰此吾素心也議遂
決其卒以紹定辛卯臘月朔日年四十六葬以壬辰二
<pb:KR4d0340_WYG_040-10a>
月某日墓在清逺里翁坡山二子曰仝曰合昔曽公子
固序列女謂後世學問之士徇於外物者往往以家自
累余味其言而深悲焉因思老萊黔婁冀缺於陵仲子
龎德公梁鴻之流皆遯世無悶抗志不屈豈特若人之
賢哉其閨閫之内趣尚如一雖菽食布被饁耕辟纑采
藥賃舂之陋相安如富貴相敬如賔友嗚呼此詩人彤
管之所詠劉向屏風之所圖也孺人之事近之矣昔寒
齋嘗與人曰士處世行吾志易耳未知妻子與吾同好
<pb:KR4d0340_WYG_040-10b>
否既而終身隱約晚被詔書物色連疏巽避不拜而卒
名全而節髙以孺人相其始二子成其終也銘曰閨房
之秀山林之友仝合之母寒翁之偶
　　　方寧鄉墓誌銘
余友方巖仲十年來以其王父寧鄉大夫君宰上之銘
属余余思鈍久不克就巖仲見輒面命别去隔江湖嶺
海書督趣無虛嵗余晩䝉恩放還故山巖仲又來責諾
余矍然起謝曰寧鄉仁人志士也巖仲孝子順孫也余雖
<pb:KR4d0340_WYG_040-11a>
眊荒其敢辭按君家譜始居陳巖山至烏山府君堯遷
白杜傳三世至二金紫公白杜之族益蕃長紫金諱峻
生威武將軍節度推官元寀字道輔節推生隱君峹隱
君生南海尉畛生迪功郎應君皇考也君諱壬字若水
擢淳熈丁未第爲漳州長泰縣主簿秩滿關陞從事郎
知潭州寧鄉縣未上慶元丙辰正月某日卒年五十嘉
定壬申五月某日葬黄&KR0008;山配徐氏後二十有六年卒
祔焉一子伯佑二女適進士李雄呉立義伯佑二女李
<pb:KR4d0340_WYG_040-11b>
壻皆已卒一孫巖仲也曽孫建君在長泰太守朱文公
請主學君條上講說課試差補等十事文公令諸邑皆
倣此舊取錢穀於陂塘以廩士君革去以廢寺田代之
邑有補足鹽始沿兵興敷借後以爲常賦它邑取諸牙
儈君言長泰契錢僅當鹽額三之一餘均之主客丁民
力可哀文公爲等第寛减又蠲僧寺子斗錢罷科茶錢
皆君發之龍巖彎卒殺人獄吏抑同行者誣伏漳浦有
僧斃於佃户鞫驗皆曰服毒太守司諫鄧公委君閱實
<pb:KR4d0340_WYG_040-12a>
卒佃伏誅二寃獲伸初筮薄俸㪚施姻舊至無以具歸
裝與弟申友愛家人議析先世田廬既具草君流涕不
忍視而止以君之行誼志業而僅得中夀俾疾以死前
輩風流就盡後生耳目不接日逺日忘非後死者之責
乎初道輔㓜與伊川同學至老情好不衰君亦受業於
文公夫師友之誼大矣孟喜以改師法見擯叔孫以不
薦弟子獲怨方程朱盛時嘘生吹枯及其門者多致通
顯獨君祖孫終老常調以程朱窮不以程朱達也中更
<pb:KR4d0340_WYG_040-12b>
黨論學禁其徒掃影滅迹諱稱門人而君家寳藏程朱
翰墨以二師傳不以他師名也至於以隱遁疑伊川以
民瘼責文公有切磋無和隨其與傚夫子之尚左慕林
氏之墊角巾者異矣嗚呼此固巖仲之家學歟余文成
于淳祐丁未距君卒五十有二年葬三十有六年矣巖
仲名之泰踵世科方以薦者改秩銘曰吾家麟臺交不
謟瀆其狀君行字字實録曰君訃傳深溪窮谷士有設
座民皆野哭彼饕殘者慘於蠆蝮生斂怨詛沒孰尸祝
<pb:KR4d0340_WYG_040-13a>
君位尤卑君齡甚促儒效迂逺天道還復白楊欲枯丹
桂載馥勉哉後人培之勿覆
　　　方揭陽墓誌銘
方氏之先有積善好施聞於里中曰福平長者君其𤣥
孫也曽祖中祖萬登紹興庚辰第監和劑局篤於教子
即家爲一經堂父逵所交皆賢雋累贈中奉大夫君與
仲氏寳學公¶少同薦于鄉開禧乙丑寶學擢上第君以
濮邸恩授迪功郎尉香山有清名寓公或持節利路挽
<pb:KR4d0340_WYG_040-13b>
君入蜀以親養辭令香山有惠政舊以横斂常常賦丁
錢加取三百醋息白科鉅萬令乾沒之君痛蠲削嵗失
不貲更有餘力以葺輿梁増學廪調循州推官爲龍川
縣銷逃籍鐫月解丁中奉憂紹定庚寅以薦者改秩知
増城縣慶夀恩轉通直郎丁母林令人憂服闋知揭陽
縣端平甲午五月壬寅卒年五十四孺人趙氏武翼郎
不劬之女一男選生二女長適晉江主簿强甫劉氏余
子也次適陳璣君儼然端凝無所營綜而雅俗兼通庶
<pb:KR4d0340_WYG_040-14a>
幾定而能應者然歴官僅九考二邑俱未上其行事梗
概如此自君没孺人持家誨子有烈婦風以淳祐丁未
十一月壬申葬君於方山陂之原君與寳學皆孝友過
人以中奉之鍾愛季也盡推先世田廬與之君遂清貧
以死寳學既貴經紀伯季孀遺甚悉帥畨禺五年念君
猶在淺土每曰葬必吾待俄而寳學終官下汔不克㑹
葬悲夫君諱大輿字德厚銘曰君之位卑故君之事㣲
也然窮者逹之基也家者國之推也君之分棗而擇梨
<pb:KR4d0340_WYG_040-14b>
也與夫食檗而拔葵也使其充之千乗之國可讓而萬
鍾之禄可辭也惜乎斯人之止於斯也
　　　方閣學墓誌銘
方氏自長官廷範始居莆六傳至福平長者祐析居後
埭生隠君中隱君生萬登紹興庚辰第監行在和劑局
和劑生逵頓挫場屋中年三子玉立喜曰吾可以隱矣
後以子貴累贈中奉大夫配碩人林氏公其仲子也諱
大琮字徳潤擢開禧乙丑第詞賦爲南宫第三人授南
<pb:KR4d0340_WYG_040-15a>
劔州州學教授以郡先賢學術名節勵後進飾宫廟新
器服上官去某士拒不納去爲江西漕幕平大鬬決險
訟兩造皆伏時幕府多佳士公與故相文清李公今閣
學直翁徐公尤知名改秩知將樂縣公在縣泮已封崇
羅先生墓至是式龜山廬偕其孫曽欵謁松楸祀八賢
於學務以禮遜迪民剽悍革心丁中奉憂知永福縣適
值兵機守隘立柵禁港發廩日不暇給然延致士友講
論文義亦不輟丁林碩人憂二邑皆止一考然有百年
<pb:KR4d0340_WYG_040-15b>
之思公自弱冠據髙第著媺譽人謂且立致貴顯而深
自晦匿抑首常調比再服闋五十餘矣端平改元公至
在所丞相鄭公一見如舊擢監六部門歴司農寺簿兼
提領安邊所二年遷太府寺丞蘇氏或競圍田久不决
有張椿年者爲王府攙佃堂帖下所給據公持不可曰
椿年小人直欲奪百姓吃飯盌惡知愛國愛王府哉必
行此胥吏足矣安用士人三年擢祕書郎兼景獻府教
授遷著作郎兼權侍左郎官除右正言辭而後受首疏
<pb:KR4d0340_WYG_040-16a>
曰霅川之事向也天地祖宗猶察陛下之不得巳今威
福自出矣而元年御筆有曰立嗣一事難以輕議二年
御筆有曰衛王功茂深欲保持其家一則如待深仇一
則如拊愛子厲精之始每一札出萬方傳誦獨此二札
讀者憮然又曰秦王子孫蕃盛今麥飯無主矣檜死勒
熺致仕今班槖錫第矣又曰通天地間一氣爾今盭流
行爲妖星爲洚水爲二相不咸爲諸閫不協叛卒之變
殿旅之鬨皆盭氣之流注激射也若一念之歉横於胷
<pb:KR4d0340_WYG_040-16b>
中而不化則一氣之盭鬱於兩間而不銷誠能宣明洞
逹此歉不留将見精誠感召此盭自弭别疏乞用嘉祐
紹興故事預選親賢然故王之寃不雪它日所属意者
可保乎權姦之罪不討它日豈無貪功者乎因極論天
下大¶勢陛下宜自警曰炎興半守而猶牢也不可當吾
世而有金甌破缺之形必裁抑近属必檢柅宦寺必不
貌敬直言必不漸來小人必躬行與心聲相應天不可
欺人不可愚也又宜責大臣曰作逺雖壊而未潰也不
<pb:KR4d0340_WYG_040-17a>
可至卿等而有舉酒祝柱之歎必共圖大計必共保大
權人材朝廷之人材豈必競相牢籠公議天下之公議
豈必過爲調䕶君不可欺衆不可蓋也適上不御殿封
上之踰月入對上曰擢君言官論當體國公曰臣所言
無非體國出袖疏曰今外無把握之力内無安意肆志
之事三邊功賞未報而後宫數十之宣一夕取辦五閫
將佐暴露而近親雙節之命同日並拜襄蜀流殍而諸
璫進勸未巳江北清野而内庭木妖方興陛下倘以襄
<pb:KR4d0340_WYG_040-17b>
失蜀敗爲恥必志於復襄保蜀以荆擾淮危爲憂必志
於固疆場以民愁兵怨爲慮必志於䕶根本又曰理亂
安危自君心始格其非者大臣也救其源者諫臣也若
但曰誠如聖諭曰非臣所能及固恩戀寵大臣之恥也
前疏則格不下後疏又訖了學淺膽怯臣實有罪焉又
言隂潦連月都城雨色有異昔河北赤雪諌官孫甫謂
其端起於女寵侈費赤雪非雨比也河北非京城比也
臣身忝此官目覩此變所憂有甚於甫者上嘉納遷起
<pb:KR4d0340_WYG_040-18a>
居舍人直前奏事言陛下汲汲然責羣臣曰大言傲誕
者有之肆行欺罔者有之豈不以兵冗財殫而未有畫
富强之策歟羣臣又切切然望陛下曰淮南之封尚稽
輪臺之悔不聞陛下何不自爲其不易然後責羣臣以
所難乎兼各史院編修官實録院檢討官嘉熈改元復
直前言朱熹嘗謂宣政大臣如早用楊時諸人可救一
半今天下之才皆作逺斧斤之餘嘉定以來權魁極力
剗鋤僅存徳秀了翁二人而已陛下當饋太息徬徨乏
<pb:KR4d0340_WYG_040-18b>
使而三十年刦火不燼之精靈一爲天所奪一爲人所
奪一爲人所沮豈不大孤人望哉乞還了翁以重朝廷
又曰今日獨一言路雖沮不屈有齊南史相繼之風然
向者清叟去中使宣留至再同列留之給舍留之侍從
經筵之臣留之曽幾何時範去内靳遣留之使外乏交
留之章聖意日異士氣日靡臣侍清光抗疏不勇前愧
臣清叟後愧臣範惟陛下聴許臣去兼權直舍人院董
琳知滁州公言琳奴才不可臨郡罷之京尹與懽以火
<pb:KR4d0340_WYG_040-19a>
灾乞削奪公乞俞其請以謝百姓詔與懽鐫秩火後求
言有李子道鄒雲從者上書御筆並補將仕郎公封還
曰昔方仲弓勸章獻立七廟范亦顔請濮園稱親章辟
光欲出岐王于外皆爲先朝所斥今¶窶人寒士揣摩希
合傷陛下之友睦反從而官之乎卒寢其命初逺相諱
言綱常竄謫相望世以爲戒及上親政復故¶王爵召真
魏洪三公褒贈前評事胡夢昱稍有續前說者殿中侍
御史蔣峴惡之疏劾四人而以公爲魁桀立殿上移時
<pb:KR4d0340_WYG_040-19b>
請置重辟頼上至仁僅從薄譴公退而杜門謂同志曰
某諫省第一義戅矣猶擢記注掌賛書侍軒陛¶年餘斥
去乃峴意非上意也主管紹興府千秋鴻禧觀俄起知
建寧府中寢四年除祕閣修撰福建路轉運判官固辭
文清李公當國以書諭上意公亦以嵗荒閩人艱食起
視事首發常平賑糶自鄉郡始至建則上四州尤貴糴
委寓士蔡君抗措置糴事且勉之曰昔文公嘗以諸司
檄走山谷所以煩文公者非諸司也百姓也部内有捐
<pb:KR4d0340_WYG_040-20a>
粟平糶者必言其狀於朝漕計命脈在鹽公務存大體
福之支邑不鬻筴私販公行長溪縣民請抱鹽稅公曰
俑不可¶作劔州既入州鹽縣復抑賣蓮城科夫擔運永
福縱卒搜捕公悉禁止淳祐改元除集英殿修撰知廣
州廣東經畧安撫明年至廣四年陞寳章閣待制經畧
安撫使再任禋霈封莆田縣開國男食邑三百户六年
進<md:KR4d0340_SBCK_073-11a>¶寳章閣直學士因任治先風化不鄙夷其人以兼司
俸盡送三學按朱氏所定禮更造冕服爵俎樽罍籩豆
<pb:KR4d0340_WYG_040-20b>
簠簋得編鐘十於南恩鑄足之取石於英韶以爲磬行
釋菜者十鄉飲者三廣俗過時不嫁曰老女無媒而合
曰捲拌喪家享客曰崗齋有不葬而暴尸柩於野者長
大不巾笄者無男而立女户者臧獲病死而誣主者皆
曉以義理束以條約雖鄙事必䆒極原本貫判禮法書
法多累千言少亦數百字廣人珍誦増摧鋒軍眷衣錢
舊水軍出戍借一年糧公命别給免借尅郡計素窘公
簡儉節縮爲備安四庫各積緡十萬先是楊公長孺嘗
<pb:KR4d0340_WYG_040-21a>
謂州用嵗少數萬至公嵗羡十萬改創清海軍門樓鉅
麗爲諸道冠城樓櫓郡苑囿堂榭皆出新意營繕和好
如中州而民不知役四庫外羡錢尚十餘萬公儒者未
嘗行巧取豪奪之政亦莫知其何以致此也公初南轅
或曰傅長沙者畏卑濕牧始安者歎瘴厲人之情也公
此行能鬱鬱久居者乎公曰君言過矣上付吾方面不
已重乎自公去國大臣之明揚近臣之宻啟羣人之造
辟士人之舉幡皆曰公宜在天子左右然朝廷每難其
<pb:KR4d0340_WYG_040-21b>
代久之改知隆興府遣吏士輅新帥未至七年五月庚
申感㣲疾乙丑終於州治年六十五積階至朝議大夫
公在鎮五年晨出治事午未小憩復出夜漏上數刻乃
休已病猶自力属纊語不及私官吏軍民如喪親戚朝
野嗟悼吾黨相弔皆曰無以繫世道属人望矣遺表聞
贈四官爲通議大夫公娶林氏侍郎簡肅公栗之孫能
與公同甘苦先九年卒贈碩人葬嘉禾里之仁山一男
演孫承務郎一女前卒奉議郎新知瑞州新昌縣宋應
<pb:KR4d0340_WYG_040-22a>
先其壻也孫男女各一人公父子無跬歩相離授代有
日命演入京銓注既發月餘而公捐館演觸三伏走扶
柩哀動行路俚俗客死者不返舍演獨奉公喪還第以
其年臘月壬寅與碩人合祔祭喪皆用古禮公少温潤
玉立眉目如畫晩節清羸特甚¶不以宦逹爲樂自號鐡
菴平居問學抑畏自言四科之目所訥於言七情之中
所少惟怒一旦立殿陛與天子宰相爭是非可否賁育
不能奪也遺文皆精妙可傳有奏議外制雜著若干巻
<pb:KR4d0340_WYG_040-22b>
公性孝友兄大輿弟大鏞早卒經紀孀幼恩誼甚篤前
葬演奉家傳諫草來曰知先人深者惟一二執友臞軒
王公邁既狀其行上之太史矣銘以累子某受讀而有
感焉自昔論諫之臣泛則人主之意不悟切則言者之
身常危以本朝數大節目觀之論濮事獻可最切攻新
法坡公最切諫瑶華道鄉最切排和議淡菴最切是數
君子者前雖坎𡒄流落後皆遇合光顯列聖涵養作成
之也端平以後言綱常者衆矣公最切然公未嘗坎𡒄
<pb:KR4d0340_WYG_040-23a>
流落外使鄉部帥巨鎮内列法從陛下涵養作成之也
始某得罪於公同傳歴數宰輔皆言峴中傷深未易解
脫被收召辭不敢進及對上顧問甚寵因奏公等數人
淹留將老矣惟陛下記省上不以爲忤即日出宸翰擢
少蓬俄而侍書帷攝詞秩矣以上之於某如此知其於
公無他也使公無恙上必引以自近善類有復合之理
世道有將興之候矣鳴呼天也銘曰偉哉方公士之凖
的色夷氣温外若可即其内方嚴鐡壁玉尺入居遺補
<pb:KR4d0340_WYG_040-23b>
出歴方伯逺有諫草近有治績維古人物莫盛列國孔
氏尚論指不多屈曰僑遺愛曰肸遺直惟公所立今之
僑肸世無左氏眂此銘筆
　
　
　
　
　後村集巻四十

<pb:KR4d0340_WYG_041-1a>
欽定四庫全書
　後村集巻四十一　　　　宋　劉克莊　撰
　　墓誌銘
　　　劉君方氏壙銘
君劉氏名文禮字君防故工部尚書諱榘之孫倉部郎
中諱煒叔之子母恭人方氏以父任注漳州長泰縣主
簿侍倉部守溫陵嘉熈戊戌七月庚寅卒于州治孺人
方氏鄉貢進士君采之女母劉氏淳祐丙午四月癸未
<pb:KR4d0340_WYG_041-1b>
卒于家年皆三十一男一人吉翁君事親孝創股和藥
迄起危病内行雍睦稱之家庭倉部之言曰兒玉也孺
人奉姑謹蚤起晏眠因得羸疾孀居介潔不闖户外劉
宗之評曰婦氷雪也宜福厚宜老夀而脆薄奄忽州里
之人聞而哀之二家尊老相吉翁治窆以淳祐戊申正
月癸酉合葬於常泰里之久巖吉翁㓜未能詳考二親
之言行姑書梗概納坎中以俟其長焉銘曰悲哉其無
年也幸哉其有傳也
<pb:KR4d0340_WYG_041-2a>
　　　刑部趙郎中墓誌銘
淳祐丙午六月辛未永嘉太守趙公以疾卒於州治喪
歸袁之里第戊申三月己酉葬于宜春縣修仁里長豐
山之原諸孤奉家傳使來致治命曰必以後村銘我乃
叙而銘之公諱汝鐩字明翁濮安懿王七世孫曽祖士
翕武畧大夫祖不倦少師父善堅户部尚書贈少師母
齊國張夫人忠文公孫女擢嘉泰壬戌第主東陽簿辟
崇陵橋道頓遞官易諸暨簿帥稼軒辛公羅致幕下辛
<pb:KR4d0340_WYG_041-2b>
性嚴峻公獨從容規益去爲湖南刑司獄幹官使者悦
齋李公尤奬重盜發洞庭委公討平之悅齋建閫就兼
機幕敵略京門守將委郡而去公單馬視關隘修守備
流徙來輯始城沙市塹湖水以濠之悅齋方爲上功會
同屬但用考舉改秩知臨川縣訟險財匱昔號難治公
發摘如神缿筩頓清鞭笞不試賦版自足秤提令下民
間疑懼建陽令關&KR2632;樂安令史本新淦令趙崇賢皆坐
奉新書不䖍鎸徙它人類招徠告訐簿録富豪覬以免
<pb:KR4d0340_WYG_041-3a>
責公但諄諄戒董無犯令者臺閫交薦監鎮江府𣙜貨
務舊注右選至是改用文臣公與葉棠俱以邑最被選
秩滿課羡三十萬増兩秩添差臨安倅属建皇子府已
圖上矣公曰講堂宜爲左尹瞿然易圖以進丁尚書公
憂服闋領舊職既而廟堂議曰北倅嵗入百四十萬非
趙某不可改北㕔遷諸軍審計司軍器監主簿青齊内
附公獨拜疏請防後患邊臣以寳璽獻加恩中外公語
同列當雪涕藏之太室可賀乎知郴州沙浦髙垓峒猺
<pb:KR4d0340_WYG_041-3b>
方結連跳呼郴六邑殘其半矣公馳入郡賊躡而至公
令民入保嚴扼津隘白於朝乞制司兵飛虎軍爲助賊
刦民競渡舟以濟公命設覆蹙之賊大半溺死遂收餘
燼攻桂陽八晝夜官軍苦戰賊大敗公合官民窮追俘
馘甚衆諸司以賊衰議撤戍公力爭得留千人未㡬髙
垓餘黨復出我師夾擊前後破峝七降柵五十四縛酋
首斬纛下者數十人公以盗賊起於賦訟之失平宜章
令姚得驥貪殘失衆逐去之委僚佐行阡陌除苛細賑
<pb:KR4d0340_WYG_041-4a>
饑乏刻催科條式于石増州學兩廡補萬石倉耗米三
千斛以討捕功増兩秩歴湖南憲漕去貪葺暴風行一
道移漕廣東解總領餉摧鋒之外帑有餘財帥倉舶虛
席公佩數印才力綽然舶舟至吏請抽解公曰以俟新
使者南州場屋寛以賢書爲市公獲行賄者黥之遴選
考官明年合春官程度者倍於常舉時清獻崔公里居
以書與今觀文相國㳺公稱公有乾淳監司之風改知
安吉州江東提刑皆未上以刑部郎官召對言今内治
<pb:KR4d0340_WYG_041-4b>
痼於玩心外治溺於幸心公去國久白首爲郎新貴人
無知己者歸奉崇禧祠差知溫州𤓰熟輒爲有力者所
奪如是者八年甲辰改紀申命趣行適繼乏絶公曰賦
不可増民不可剥也稍嚴酒禁私酤者不便之勸農當
詣某刹以樞府功徳院辭公曰延見父老頃刻事耳庸
何傷郡人始猶疑議久乃信伏而公以勞属疾矣得年
七十五積階中大夫祥符縣開國男食邑三百户¶令人
廬陵羅氏普州太守全材之女先十九年卒子男三人
<pb:KR4d0340_WYG_041-5a>
崇澭從事郎新喻主簿崇淧承奉郎崇澢通仕郎女二
人適宣教郎督視行府幹官彭夢&KR0008;將仕郎曽&KR0008;初尚
書公倅婺公猶丱角從諸生拜吕成公于家塾歸能誦
所聞于吕公者䇿名早閱人多及接前一輩文獻議論
其修身齊家牧人御衆皆有凖繩常誦朱文公之言今
人以事事不理爲寛寛之義豈然哉故公之治尤宻所
薦多佳士吏非甚饕墨者不忍汰始余以檄留臨川後
以使事至番禺於公行事得之聞見又嘗刺袁公方逺
<pb:KR4d0340_WYG_041-5b>
宦郡人言公居鄉杜門如處女終身無一字半語於郡
邑仕於袁者或自到至罷不識公面而去公行能髙一
世言語妙天下而爲人深厚恥自矜露余每歎當世用
公不盡之未足恨而議者如公未盡之爲可悲也别墅
曰野谷在城西五里竹樹茂宻亭館朴素公樂之不厭
往而忘返年餘七十登陟如飛賦詠外課子孫講學而
已在郡每以定力不固輕出爲恨公博記工文尤深於
詩有野谷集行於世余大病起視筆研如仇聞公葬作
<pb:KR4d0340_WYG_041-6a>
而曰公四十年故交也銘公非予而誰銘曰士之生兮
遇合難才或優兮時或慳瞻前修兮方冊間進多悔兮
退差安李愿終身兮樂於盤謝公晩節兮懐東山野谷
之竹脩脩兮其泉孱孱昔於此兮考槃今安往兮不還
嗟乎明翁誠知其如此兮必不以一笻易兩轓幸翁詩
之可傳昭余銘之不刋
　　　潘庭堅墓誌銘
庭堅潘氏名昉少以字行所爲文脫去筆墨蹊徑秀拔
<pb:KR4d0340_WYG_041-6b>
精妙結字有顔筋栁骨小楷尤工自其鄉之交㳺達於
海内之士友見之皆擊節曰庭堅太白子瞻後身也及
廷試第三策傳京師紙貴向之擊節者更斂衽曰庭堅
子韶龜齡輩人也一時名流爭願交下風庭堅亦益進
徳鏟﨑嶇趨平粹油然可觀意將大受之也調鎮南軍
節度推官皆未上歴浙西茶鹽司幹官改宣教郎除太
學正旬日出通判潭州卒官下年纔四十三縉紳逢掖
之士聞而悲哀相弔曰天乎庭堅之止是也墓在紫巖
<pb:KR4d0340_WYG_041-7a>
之麓距家十里許夫人黄氏二子初明仲明初逺相擅
國諱聞綱常謫真洪竄胡魏以威言者端平親政奮發
獨斷雪故王收人望返遷客乙未策士有凝天命固人
心之語庭堅對曰陛下承休上帝皈徳匹夫何異爲人
子孫身荷父母劬勞之賜乃指豪奴悍婢爲恩私之地
欲父母無怒不可得也宜詘荆舒之號掛秦熺之冠散
郿塢之藏以釋天怒又曰陛下手足之愛生榮死哀反
不得視士庶人此如一門之内骨肉之間未能親睦是
<pb:KR4d0340_WYG_041-7b>
以童僕疾視鄰里生侮厚東海之恩裂淮南之土以致
人和時對者數百人庭堅語最直嘉熈丁酉士民因火
灾上封多訟故王寃者距庭堅奉對時三年矣㑹殿中
侍御史蔣峴劾方大琮劉克莊王邁前倡異論併誣庭
堅姓同逆賊策語不順請皆論以漢法賴天子神聖俱
獲保全庭堅以此留落既而稍進爲學宫通守人謂其
沮抑久懲創深非昔日之庭堅矣至長沙值日食求言
庭堅封上曰熈寧初元日食詔郡縣掩骼著令故王一
<pb:KR4d0340_WYG_041-8a>
抔淺土其爲暴骸亦大矣臣嘗悲夫流俗之論辛卯丁
酉之火皆謂故王爲之此何異左氏之誣申生也夫以
無所逃而待烹之申生而忍以晉畀秦哉故王得罪於
權臣有之矣於陛下無間言也豈忍效尤伯有以憂陛
下哉請以王禮改葬又移書游丞相曰天下事當論是
非不當論難易易而非焉吾不爲固也難而是焉吾往
矣某既以身許吾君不敢愛其死而變其說公以爲非
也不敢以爲公累以爲是耶願公毋病其難游公心善
<pb:KR4d0340_WYG_041-8b>
其言未幾庭堅卒矣夫庭堅不以前之一鳴自足惓惓
之忠垂死而未巳固以賢於人矣至於論申生必不以
晉畀秦故王必不忍爲伯有其言皆根據義理不詭於
聖賢一洗淫巫瞽史之陋則自左氏以來言倫紀者之
所未發也使其老夀奉前席之問效潁谷之對上意其
有不寤天理其有不復者乎烏虖悲夫庭堅爲舉世所
愛惟爲一峴所惡峴亦人也本善余三人者余爲玉牒
所主簿峴爲承考省試出夸余曰君可酌酒賀我余請
<pb:KR4d0340_WYG_041-9a>
其故峴曰吾爲國得一士得其姓名則庭堅也是時峴
不特善余三人亦善庭堅後擢臺端希旨論事得喪戰
於胷中議論變於頃刻其意不過欲釣取髙位爾然天
子察其爲人終不大用其鄉人言峴晩殊自悔前死一
兩月衣冠飲食無恙而時時諄譫若喪志者余曰峴之
譫語久矣追懐疇昔四人同傳嵗晩惟余獨存故詳著
之庭堅初名山筠以避上嫌名改焉世爲福清閩縣人
曽祖懐英祖子儀修職郎邵武軍户曹父鈞伯榮州助
<pb:KR4d0340_WYG_041-9b>
教母陳孺人其卒以淳祐丙午八月癸丑葬以某年月
日銘曰公議如元氣兮入乎人之肝脾有一時之榮辱
兮有千載之是非昔在有周兮觀孟津之師於扣馬之
諫兮曰扶而去之彼八百國之同兮不能止一士之異
嗚呼此所謂世教兮所謂民彛猗庭堅兮奮布韋獻芹
曝兮兾有裨身雖詘兮志則伸骨可朽兮名永垂
　　　陳安人墓誌銘
予友尚書郎呉君將合祔其母夫人陳氏於先府君贈
<pb:KR4d0340_WYG_041-10a>
承議郎諱元度之墓哭謂予曰叔告㓜失怙自孤童至
成人自寒士至郎吏二千石非已之能惟母之教夫罔
極之徳莫報不朽之傳可圖也敢以宰上之碣累子按
呉陳皆水南著姓世姻也夫人父諱景溫府君舅也初
府君孤身從父多子及羣從𤓰分先業府君終無一言
性俶儻疎財沒纔四十㓜穉盈室夫人以嚴誓巳以儉
葺家誨二子皆知名循伯纍上春官叔告少與兄同薦
端平乙未遂冠多士嫁六女皆故家朱璞陳㸃顧樵余
<pb:KR4d0340_WYG_041-10b>
孔章柯齊賢朱師古壻也循伯與上三女前卒孫男三
人起渥淳祐丁未進士起聞起家夫人以子陞朝封安
人得年八十六卒以甲申三月甲戌葬以明年閏二月
丙辰墓在國清里之蔡巖距府君之沒四十有八年葬
二十有三年矣夫人靜專惡紛華髙簡有識度言里母
之賢者尚焉叔告佐節度府登館閣牧臨川皆奉安輿
以行福唐多甲第名園然夫人出游之日甚少在輦下
厭市聲先歸故其子不敢久於朝視其子之進爲未嘗
<pb:KR4d0340_WYG_041-11a>
喜及其失臺郎而再予麾也又失麾而畀祠也俄復召
而復尼也夫人泊然未嘗爲戚故其子能即安於家若
夫人者可謂賢已昔荆公銘錢母之墓不書其子之首
甲科而以其母之榮辱接乎身而不動其心爲賢錢氏
欲稍損益其詞公毅然不許嗟夫立身揚名以顯父母
聖之格言人之至情也公之書法毋太嚴乎按錢公是
時方爲太常丞校理公所書止是爾其後爲治平舍人
以封還樞宻副使詞頭謫官去爲熈寧諫官以劾薛向
<pb:KR4d0340_WYG_041-11b>
忤旨去錢公所以顯其親者愈偉而銘不及書矣然後
知公待錢公之厚而托錢母之逺也君謀勉之余又將
執筆以俟銘曰在昔柯夫人内則著閨閫堂堂乾道相
確論等華衮龔林數大老俱爲秉彤管吾家太史公和
以闗睢亂共惟慈愛隆悲哉百年短孰云變滅速存者
千嵗逺嗚呼延陵母奕世有賢媛未知後村銘何如中
壘傳
　　　方潜仲墓誌銘
<pb:KR4d0340_WYG_041-12a>
潛仲方氏名清孫㓜敏悟絶出端平甲午生十七年矣
與父大東兄澄孫同拔胄解父子聲價一日喧輦下明
年父擢乙科潜仲考中春官以䇿場小誤報罷其年入
太學丁未兄擢甲科潛仲公私試每得雋幾校外優人
謂其成名當不在父兄下戊申正月戊辰以疾卒於家
年三十二凡鄉之交游與四方之朋友皆聞而哀之初
族叔祖瑞州通守祖同長子監温州雙穗場元善無子
欲子濳仲父兄莫與也既而通守與潛仲之子皆卒潛
<pb:KR4d0340_WYG_041-12b>
仲卒後元善事所後父若本生父待兩家骨肉情意如
一雖少年髙才然性易良色謙挹意天之所㙲培長飬
以貴達其身而亢大其宗者而摧之暴奪之𢡖如此愛
潛仲者求諸理而不得其說則曰才與命不相值也福
與慧不兼全也嗚呼有是夫才者乃灾身之具而慧者
乃賊性之本歟潛仲丱角出不經意語輒驚人程文既
工詩句多警策有味然未嘗見其苦吟也楷法尤端勁
可寶然未嘗見其學書也嗚呼人積學而不能君不學
<pb:KR4d0340_WYG_041-13a>
而能豈獨人之所惎雖造物者固有所不樂於潛仲耶
娶舶使黄公非熊之女嘗有一子不育兄䝉仲以閏二
月壬申祔潛仲於本生父主簿之墓銘曰兄掩此坎兮
永抱仲氏之悲友書此石兮以慰伯氏之思
　　　司農少卿王公墓誌銘
紹定之末上始親政相舊學收名士明年改元端平王
公邁自南外睦宗院教授赴都堂審察既至丞相鄭公
曰學官掌故不足凂吾實之俄召試學士院策以楮
<pb:KR4d0340_WYG_041-13b>
幣公援據古今攷究本末謂國貧楮多弊始於兵乾淳
間行楮數止二千萬時南北方休息也開禧挑敵増至
一億四千萬矣紹定加山東一穽増至二億九千萬矣
議者徒患楮窮而不懲兵禍姑以今之尺籍校之嘉定
増至二十萬八千有竒用寡謀之人試直突之説能發
而不能收能取而不能守今無它策核軍實窒邊釁救
楮第一義也又言修内司廣營繕廣内帑宣索多厚施
緇黄濫予嬪御凡此之類未嘗裁撙徒聞有獻括田𣙜
<pb:KR4d0340_WYG_041-14a>
鹽之議者向使二事可行寳紹之相行之久矣改絃伊
始奈何取前日所不屑行者而行之乎又因楮以及時
事言君子之類雖進而其道未行小人之迹雖屏而其
心未服昔章厚言宰執舉臺諫非故事以攻馬吕是小
人而能爲君子之言安知今無此言乎司馬光改役法
蔡京爲尹即日奉行是小人而能迎君子之意安知今
無若人乎范純仁以國用不足欲復青苗是君子而效
小人之尤其事駸駸見矣此小人所以不心服而君子
<pb:KR4d0340_WYG_041-14b>
亦不能以自恕也時臺諫王公遂攻喬樞或言王公主
鄭又援真又方議履畝收楮故公之言如此末言執事
排闢國拓地之謀是也而迂正心誠意之言則過矣發
策者趙公汝談也讀之聳然改去誠意正心等字除正
字參與文忠真公時己病余與門人陳瑢端甫問疾公
曰實之策好進徳未已居興化軍仙遊縣之皂洋曽大
父諱贄大父諱汝舟父諱鑑庚戌進士終於古田主簿
贈朝散郎母安人傅氏少有塲屋聲以嘉泰甲子貢於
<pb:KR4d0340_WYG_041-15a>
鄉嘉定丙子再貢丁丑擢科甲第四人爲潭州觀察推
官丁内艱調浙西帥司幹官所事鄒帥應龍趙漕汝璫
袁尹韶皆貴倨公與亢禮不少屈俱嚴憚之俄攷廷試
詳定官王元春欲私所親寘髙等公顯摘其謬元春怒
嗾諫官李知孝誣公在殿廬語聲髙免官其教南外也
真公作牧相從甚驩每竭忠告以裨郡政其召至都也
真公典舉公爲初考與奪升降必咨焉所取皆老於文
學者入館數月上又相喬公或傳舊弼某人復用公封
<pb:KR4d0340_WYG_041-15b>
上曰天下之相不與天下共謀之是必㝠㝠之中有爲
之地者且舊弼姦憸刻薄天下所知復用則諸君子空
於一網矣又言呉知古陳洵益撓政踰月輪對首言君
不可欺天臣不可欺君今危機交急所倚二相左曰眷
衰宜去右曰謗興宜去昔有䜛趙普者上叱以鼎鐺有
耳云眷衰者盍自反曰吾何爲不能堅上眷如普乎富
弼以宦官宫妾不知名而相宣麻之日百僚舉笏云謗
興者盍自反曰吾何爲不能副人望如弼乎外若推遜
<pb:KR4d0340_WYG_041-16a>
中實忌猜互爲比周交信䜛謟大臣倡羣臣和是以從
槖經筵有容悅無箴儆諫官御史言不行身不去非欺
君歟陛下亦嘗自省惡旨酒果如禹乎不邇聲色果如
湯乎戚里皆隂興乎比司皆吕强乎抑猶未也非欺天
歟又言厚權臣而薄同氣爲欺天之大者宜絀諡改葬
以回天意公由疎逺見天子空臆無隱唯諾如家人語
上爲改容言者彈公論邊事過實鶴山魏公侍經筵爲
上言惜其去改秩通判漳州詔以禋祀雷雨求言公又
<pb:KR4d0340_WYG_041-16b>
封上曰天與寧考之怒久矣麴蘖致疾妖冶伐性初秋
踰旬曠不視事道路憂疑此天與寧考之所以怒也隱
刺獲絶攸熺尊寵綱淪法斁上行下傚京卒外兵狂悖
迭起此天與寧考之所以怒也陛下不是之思方用漢
災異免三公故事環顧在廷莫知所付遥相與之臣恐
與之不至魁¶柄它有所属此世道否泰君子小人進退
之機括也臺官李大同言公交結真某洪某魏某以收
虛譽削一秩免蔣峴劾公前疏妄論倫紀坐請以非所
<pb:KR4d0340_WYG_041-17a>
宜言之罪削二秩久之復官通贑州改福州建康府信
州皆不行淳祐改通紀通判吉州人右正言江公萬里
袖疏榻前曰王某之才可惜不即召將有老不及用之
歎上曰當以爲文字官有尼之者遂止知邵武軍在郡
詔以亢旱求言公驛奏七事而以撤龍翔宫立故王後
爲先時鄭公再相以左曹郎中召公力辭除直祕閣廣
東提舉公歎曰吾老矣安能酌貪泉犯瘴霧乎再辭改
侍右郎官未行以諫官焦炳炎疏子祠先廬既燬借居
<pb:KR4d0340_WYG_041-17b>
城中傳舍處之夷然日與諸生故人登臨樂飲一日送
客歸得疾經夕猶衣冠與門人語俄奄然而逝淳祐上
已之翌日也訃聞上臨朝悼惜除司農少卿以華其終
丞相誄之甚哀積階朝請郎年六十五將以明年正月
十六日葬於珠嶺之原娶安人洪氏三子長徳胙以遺
澤奏次徳星爲伯父後次徳瑁二女長前卒次適從事
郎監永平監宋應起公本以學問詞章發身而尤練世
務佐二幙丞兩郡剖决敏書判健易尚書拔戒潭士曰
<pb:KR4d0340_WYG_041-18a>
此君不可以犯奪勢家冒占田數百畝以還漳民至吉
樵各削州倉斛面聴民自槩賑澹水灾樵人徳之然公
學可以經世而毫芒未試文可以華國而終老不售胸
竒腹憤一切發於窮居野處逆旅行役之間其抑揚頓
挫開闔變化各有態度不主一體初若不抒思徐考其
機鍵宻首尾貫音節諧若他人嘔心肝擢胃腎而成者
子昻太白之流也公素剛直尤惡謟子真公每曰實之
英氣多和氣少面折權貴人不稍假借於賢者則推下
<pb:KR4d0340_WYG_041-18b>
之後學則接扶之開講席持文衡士因公成名者甚衆
交游有過有規或痛誚責及其人有急難則又汲汲營
䕶不遺餘力故里中逢掖於公属纊弔者盡哀返柩送
者空巷公嘗語余君銘徳潤皆實録它日無忘余也余
不敢答葬徳胙礱石來告嗚呼公言果不祥乎夫遇不
遇天也知不知人也昔董生作士不遇之賦而虞翻有
世無一人見知之恨悲乎董生之不幸未若虞翻之不
幸也余於公竊有感焉初端平並二揆朝野知左必去
<pb:KR4d0340_WYG_041-19a>
鄭名公所致名勝滿朝不能助至袒右者公位最卑獨
爲天子言更化以來卻饋而貴近怨守法而僥倖怨汰
冗而驕卒怨藉貪而饕吏怨皆鄭公謀身拙所致且引
唐權戚不樂宋璟使優人爲旱魃之戲卒罷璟以繼以
感悟上意然鄭公迄不可留而公先逐矣方是時公豈
能前知鄭公復相於十年之後哉及嵗丁未白麻告廷
談者皆曰臞軒升矣公方且拜疏申言鄭公有愛君子
之心而無主君子之力抗相李公論公出館既而悔之
<pb:KR4d0340_WYG_041-19b>
公評近世宰輔至李必曰賢相徐尚書清叟與公有違
言晚應詔謂徐有人¶望可用彼知孝也大同也峴也其
裁量公或曰阿黨或曰忿隘觀其援鄭公於機穽並興
之時箴鄭公於衮繡遄歸之後阿黨者能之乎李徐言
公之失公譽李徐之美忿隘者能之乎公與人交終始
不變頃鄭公歸鄞十載公雖貧嵗走一力問安否鄭公
後爲余言朋友中可保嵗寒者實之一人爾嗚呼公有
區别賢佞之切而受阿黨之名鄭公累公公不<md:KR4d0340_SBCK_073-11b>¶累鄭也
<pb:KR4d0340_WYG_041-20a>
有兩忘恩怨之意而䝉忿隘之譏李徐負公公不負李
徐也余懼天下後世未有知公之心者故著其大節揭
之宰上使過廬而式下馬而酹者有考焉銘曰昔有信
不見察於世兮忠不見容於朝血變化而爲碧兮氣鬱
勃而爲潮悲二子之徳憤兮貫千載而未消嗟吾友則
異是兮安一生之寂寥曰性命之通兮賦予之相遼非
余命之多忤兮余性之所招寓雅言於善謔兮散牢愁
於長謡語人¶間之刺促兮返物初而超摇生不嗅腥腐
<pb:KR4d0340_WYG_041-20b>
兮死寧淪於厲妖爲靈芝於銅池兮¶爲慶雲於璇霄亂
曰往¶真魏之倡和兮嘗迭奏於咸韶彼李蔣之喧啾兮
又何異於蟬蜩
　　　張碩人墓誌銘
碩人諱正因武功大夫果州團練使諱槩令人¶趙氏之
女中奉大夫南雄使君許公諱經字處常之妻奉議郎
通判漳州鎬從政郎行在和劑局鈁迪功郎浙西安撫
司凖備差遣鍾之母以夫官五品封令人子陞朝加今
<pb:KR4d0340_WYG_041-21a>
封淳祐丁未五月已未卒於鍾官舍年六十九一女適
紹興府法曹李珪孫男一人女三人明年七月壬申歸
祔於永嘉縣建牙鄉昭奥原使君之阡張氏之譜曰天
寶中丞死守睢陽其後家焉傳七世至靖康樞宻統兵
勤王扈從不返惟子婦祖夫人攜四子得脫其季遂爲
杭人團練之父也碩人世傳忠節父有詩名於箴史皆
貫通家居京轂母生王邸於禮節尤閑習少有志操許
君擢丙辰第行媒矣秀邸亦來求婚碩人願歸儒家事
<pb:KR4d0340_WYG_041-21b>
姑孝未嘗自逸也坐立必侍傍飲食必經手姑沒至葬
哀動路人芝産原上事夫敬然不茍順也俸入必問養
亷當得與否故其夫有廉聲聞笞箠必顰蹙曰痛痒均
也故其夫有遺愛許君嘗佐荆閫敵至同舍欲遣其孥
碩人曰如觀瞻何衆愧而止未三十即厭世味修禪觀
嘗有聞於清道者濟書記暮年數偈融悟透徹解外膠
見本性非但世俗人不能道雖大浮屠老居士未必能
也常自言吾死於父母之邦又曰它日眩暈則行既
<pb:KR4d0340_WYG_041-22a>
而皆然三人記碩人言行千里謁銘其詞甚哀追念昔
仕豫章並游英俊使君其一也視余如兄弟碩人視山
婦如妯娌每詣使君户外常有客屨室中略無食器聲
須臾樽俎肴核不戒而具户庭肅然鎬方垂髫巳執禮
劬書余以是知碩人之有家法也余晚逐於朝交游皆
散獨鍾載酒追餞余由間道過建鎬宰甌寧亦迂道出
城相勞苦不曰逐客而曰父執余以是知碩人之有母
道也銘曰危不避地家之所傳死不怛化衆以爲禪豈
<pb:KR4d0340_WYG_041-22b>
曰禪哉儒書則然女子所立學者愧焉其¶人¶甚賢其¶世
必蕃
　
　
　
　
　
　¶後村集巻四<md:KR4d0340_SBCK_073-12a>¶十一

<pb:KR4d0340_WYG_042-1a>
欽定四庫全書
　後村集巻四十二　　　¶　宋　劉克莊　撰
　¶　表
　　　擬謝宣召入院表(代西/山)
君¶命不俟駕忽¶誤忝於招延王言出如綸俾¶進專<md:KR4d0340_SBCK_073-13a>¶於潤
色<md:KR4d0340_SBCK_073-14b>¶光生里巷榮動搢紳臣中謝竊觀列聖之用人惟待
詞臣而加禮盖於言語文字之外責以論思獻¶納之忠
始雖忤㫖而弗容終乃棄瑕而復用修除翰苑在環滁
<pb:KR4d0340_WYG_042-1b>
出守之餘軾侍禁廷亦赤壁歸來之後豈非加嵗月則
其文老經憂患則其慮長遂居邃嚴以備顧問如臣者
才華不競愚戅自将掌先皇内制者六年每慙越俎迨
陛下初元之再命竟許循牆以驅馳州縣之頻加廢放
山林之久見聞寖少藝業益荒結茅屋於雲邉已甘終
老瞻玉堂於天上若隔前生敢圖白首之重來過辱清
衷之妙簡遽玷久虛之拜真成三入之榮兹盖伏遇皇
帝陛下肆筆成書解絃調瑟謂王者之志見於詔不亦
<pb:KR4d0340_WYG_042-2a>
大哉而天下之動鼔乎辭豈容黙已宜有文章之宿老
俾專典冊於明時奚取臣愚迺承人乏臣敢不推明上
指播告多方小技未為尊良有慙於詞禁大節不可奪
冀無負於聖朝
　　　擬謝¶學士表
召還禁槖奚補事功擢長鑾坡遂專典冊寵光時異慙
懼交深臣中謝臣猥以鯫生奮於下土少而掌制曽施
潤色之工老矣談經冀補緝熈之學人或譏其迂濶上
<pb:KR4d0340_WYG_042-2b>
獨察其朴忠迹似牧之方一麾於江海才非應氏乃三
入於承明况九重化新政之初而兩制極文章之選鴻
筆固辭於摛掞鯁¶言尤賴於論思歴考名臣具存故實
陸贄於詔書之外每上奏篇歐陽雖帖子之微不忘規
諫臣何為者心竊慕之兹盖伏遇陛下湯徳又新堯文
有煥震雷劃地蟄蟲各動於真機杲日中天螢爝奚施
於末照顧容孤士謬冠禁林臣敢不圖報隆知勉殫薄
技念官為學士¶豈無時政之可言倘號曰私人則匪微
<pb:KR4d0340_WYG_042-3a>
臣之素志
　¶　　擬謝衣帶鞍馬¶表
蕪辭奚取掌中<md:KR4d0340_SBCK_073-15b>¶禁之¶絲綸¶¶殊渥有加輟尚方之服御寵
綏攸逮捧戴曷勝臣中謝臣藍縷寒蹤虺隤暮齒向也
錫之鞶帶竟招三褫之尤政惟範我馳驅未有一禽之
獲敢圖朽質復玷恩光兹盖伏遇皇帝陛下藩飾治功
攬收威柄解衣以待士尤感於招徠持䇿而臨材一歸
於駕馭不然衰悴曷致輕肥臣綿力雖疲丹心尤壯願
<pb:KR4d0340_WYG_042-3b>
言補衮輔時政之闕遺未忍執鞭求此生之富貴
　　　代西山丐祠表
臣頃因拙恙屢乞叢祠仰䝉至仁曲垂殊眷今則假寧
将滿湯熨未瘳臣上則係累於明主之恩下則怵廹於
輿人之議去留交戰進退兩難雖以¶採薪之憂力辭繼
粟之禮然而身方憊甚力弗任於造朝心固皦然迹有
如於徼寵用兹皇惑愈甚沈綿亦恐政府位髙書生¶命
薄惟知足知止者天之道欲生欲安者人之情與其貪
<pb:KR4d0340_WYG_042-4a>
戀以挻<md:KR4d0340_SBCK_073-16a>¶盈滿之灾孰若勇決¶而希退閒之福非復¶具文
而有請仰希造命之必從欲望聖慈察臣不欺閔臣幾
殆姑停新渥速畀外祠俾得暫還¶山林¶一意醫藥¶大恩
未報固難袖手以即安宿疾或平<md:KR4d0340_SBCK_073-18b>¶所<md:KR4d0340_SBCK_074-2a>¶願捐軀<md:KR4d0340_SBCK_074-4b>¶而¶未晚
　　　代<md:KR4d0340_SBCK_074-7b>¶西<md:KR4d0340_SBCK_074-9b>¶山辭<md:KR4d0340_SBCK_075-9b>¶資政殿學士京祠侍讀表
疲瘁弗任乞投閒於田里眷留未替俾飬疾於京師待
遇過優兢危愈甚伏念臣才能素薄分量易盈累載退
藏頗健頑之自若一朝進擢乃衰病之交攻無所歸尤
<pb:KR4d0340_WYG_042-4b>
可以言命惟力求於閒廩庶少假於餘齡至如秘殿經
筵已處舊臣宿老臣未嘗就職於忝竊以非宜既己乞
身又徘徊而不去非獨有徼君之罪抑将貽固位之譏
念平時講貫之謂何乃晚節眊昏而至此輒殫血悃仰
黷皇聰欲望聖慈俯矜危蹟抑臣之寵以消弭其灾屯
容臣之歸以保全其出處收還殊渥改畀外祠倘還山
果遂於再生則報國豈無於他日
　　　代西山上遺表
<pb:KR4d0340_WYG_042-5a>
疾不可為甫力辭於大任死之将至猶未泯於孤忠願
假須臾少陳悃愊臣中謝伏念臣迂疎一介際遇兩朝
固無赴功趣事之才施諸當世獨有憂國愛君之念對
越上穹寧皇調瑟之初陛下飛龍之始俱承睿奨屢進
瞽言雖聖主隆寛納以如天之量然柄臣積怒墮於偃
月之機棲遲故山轉徙外服不圖華髮再覲清光從容
便殿之對揚宻勿細旃之顧問賜之親札等泰陵遇軾
之恩讀所著書視神廟待光之禮臣惟國士之知未易
<pb:KR4d0340_WYG_042-5b>
報而天下之事尚可為每殫千盧以開陳冀有一毫之
補益豈謂病乗衰至命與時違昨畢文衡晉參政枋貂
璫及門而臣不能迎揖車馬¶陳庭而臣不任馳驅屢上¶
封章力乞骸骨玉音記憶至諏訪於近臣奎¶畫眷留若
寵褒於舊弼中嘗小愈俄復弗支丹附之力己窮膏肓
之証交迫昔楚之囊尹将終有城郢之言唐則房喬垂
歿進征遼之諫臣雖憊甚心竊慕之欲望陛下以剛健
濟文明以知行充學問勿道用兵之二字休養民生常
<pb:KR4d0340_WYG_042-6a>
思宥坐之兩箴隄防物欲篤信君子以逆杜小人復進
之漸堅持正論而無使邪說得乗其間求文武之竒才
講兵財之實政至若沃心之要㫖備於衍義之一編倘
覽觀不廢於燕閒則理亂昭如於龜鑑上以副祖宗傳
序之意下以慰生靈望治之心臣餘息¶甚微丹忠不昧
闔棺事定豈帷盖之敢求戀闕心存<md:KR4d0340_SBCK_075-10a>¶悵軒墀之永隔
　　　擬謝吏侍兼給事中表(為洪/¶丈作)
二¶卿之職<md:KR4d0340_SBCK_075-13a>¶尤重於天官兩省之¶班特髙於夕¶拜榮甚九
<pb:KR4d0340_WYG_042-6b>
重之擢惕然數器之兼中謝伏念臣早忤當權晚逢親
政每謂永嘉之末無復微言不圖貞觀之初樂聞直諌
旋繇烏府躐拜鳳池雖弗居擊搏之官猶欲舉封還之
職然而¶¶¶¶精誠未<md:KR4d0340_SBCK_075-14b>¶能感悟¶¶¶¶¶¶¶¶¶¶¶議論無所建¶明車轔轔馬蕭蕭
苦口莫囘於輕舉印纍纍綬若若病軀徒愧於久¶留屢
闔户以控章亦扣墀而<md:KR4d0340_SBCK_075-16a>¶還笏未拜玉音之俞允反䝉玉
筆之超除銓部文書猶規程之可守銀臺封駁豈綿力
之堪充而况翰苑詞林經筵史觀名臣森立奈何越樽
<pb:KR4d0340_WYG_042-7a>
俎而代庖¶髙位疾顛實恐因負乗而致冦上無以稱荅
蕩蕩乾坤之造下無以慰塞悠悠風¶塵之談祗服寵榮
倍深憂畏兹盖伏遇皇帝陛下舜聰旁達堯哲周知蠱
壊一新更膠柱不調之化福威自出收太阿倒授之權
察臣無黨援之私冀臣有論思之助臣敢不深惟簡在
益自勉旃不改丹心常若端平之初節勿汙青史庶為
元祐之完人
　　　代謝兵部尚書表(為余子/夀作)
<pb:KR4d0340_WYG_042-7b>
二卿職曠弗以績聞八座班髙乃容次補誤渥至加於
疊組牢辭莫許於循牆仰戴雲天俯臨淵谷臣中謝伏
以周嚴九伐以振國威晉命六官必先民譽矧在内修
外攘之日尤難制軍詰禁之才如臣至愚於世寡偶蚤
更憂患惟義命之是安晚竊顯融非心思之所及屬當
宁更新於大化舉在廷絶企於末光顧當斯時服在邇
列韓愈奏從官之技莫望昔人王吉云俗吏所為殆幾
臣輩敢圖天奨超拜夏卿方疆埸之間未寧而甲兵之
<pb:KR4d0340_WYG_042-8a>
問日至上無籌䇿可以獻納下無精力可以簡稽又况
掾史事叢瑶編體大才能素薄僅堪智効於一官委任
特殊遽使身兼於數器龍光所逮蚊負曷勝兹盖伏遇
陛下親攬威權旁求俊乂謂臣雖無髙論然粗逹於時
宜察臣不為清談或可施於實用遂令迂拙亦玷髙華
臣敢不精白承休靖共好直陪輔朝廷之遺忘所願竭
忠奉行臺閣之文章豈為稱職
　　　代曾知院上遺表
<pb:KR4d0340_WYG_042-8b>
建纛請行誓弗移於初志拖紳垂絶猶欲獻於微忠輒
効諄譫冒干聰睿伏念臣早繇孤學被遇先皇冠多士
以䇿名越羣公而輔政當宁察其平實昭示眷懐權門
惎其異同甘從閒退專於一壑十有¶六春晚逢聖主之
解絃俾䕶陪都之留鑰單車過闕累疏議邉蹇叔奚知
将止殽陵之役蔡謨過計不勝江表之憂誤簡宸衷載
陪國論陛下欲長駕逺馭而臣不能輔賛陛下欲更化
善治而臣無所建明比者邊陲擾吾疆埸每值羽書之
<pb:KR4d0340_WYG_042-9a>
交至仰瞻玉色之不怡兹主憂臣辱之時既叨授鉞惟
朝聞夕引之誼敢後著鞭屬有司之調度未齊且在廷
之議論屢變勇往有輕揚之悔徐行懼逗撓之誅旬月
以來寝食俱廢始終一意未改風雲之壮懐憂菀萬端
忽罹霜露之末疾臣年六十不為夭官二品不為卑今
将溘然無可恨者獨君父之恩未報國家之事方艱敢
陳易簀之辭冀動凝旒之聽欲望皇帝陛下脩徳以囘
天意施惠以固人心親君子而勿摇於小人合衆謀而
<pb:KR4d0340_WYG_042-9b>
又決於獨㫁下輪臺奉天¶之詔興&KR0120;觀瞻拔淝水赤壁
之才掃除烽燧使亭障無一塵之警則宗社有泰山之
安臣景廹崦嵫心存軒廏鞠躬盡力之志莫由効於馳
驅将死深悲之言或者仰䝉采擇
　　　袁¶州到任謝表
&KR0476;嘖言<md:KR4d0340_SBCK_075-16b>¶而去¶國自屏空山奉明詔以典州且叨善地已
臨封域具布詔條臣¶¶¶¶中謝<md:KR4d0340_SBCK_076-1a>¶伏念臣本起鯫生最為拙宦
偶逢總攬遂忝旁招猥塵公府之僚嘗奉便朝之對莫
<pb:KR4d0340_WYG_042-10a>
施螢爝裨日月之清明雖批龍鱗覺雷霆之開霽惟小
臣之孤立恃明主以少安及速抨彈尚䝉涵貸支離賦
粟方此飬疴象罔得珠俄而起廢惟袁為郡舊名¶安靜
之區與敵比鄰今亦孤危之地城空無備兵少¶且孱以
妄庸繆分千里之憂恐倉卒難待一朝之變而况别慈
顔於膝下魂夢屢驚旅隻影於天涯宦㳺奚樂徒有君
親之一念若為忠孝之兩全兹盖伏遇皇帝陛下奮𤼵
主威作新吏治謂多壘艱虞之際務使民安凡録屏臨
<pb:KR4d0340_WYG_042-10b>
遣之人率由聖擇迺知臣等亦在數中敢不厚培本根
申畫封守長江之險與我共願為强敵之防四境不治
如之¶何此則微臣之罪
　　　¶¶廣東提舉謝到任表
起廢察州從天而下便私易部遵海而南具布漢條初
行粤俗臣中謝臣竊稽事使備載聖經君之遣臣也有
光華臣之報君也以忠信今百端之供億殆徧國中餘
一髮之本根獨推嶺外方且糴舟之發銜尾鹺鈔之取
<pb:KR4d0340_WYG_042-11a>
及膚空熈豐以來之儲増紹淳未有之額使賈生而及
見哀痛幾何雖劉晏之復生變通安出乃如臣者豈其
任哉嘗試絃歌本宓賤言㳺之緒論迨分符竹慕陽城
元結之遺風久閒退而里居尤闊疎於時務疚心徒切
著手實難惟有清修革彼篚苞之類詎宜謬巧取諸荷
箬之間民生倘不自聊臣死奚足塞責矧郡邑之三風
猶熾閭閻之五瘴未蘇曽是人微欲其身率也兹盖伏
遇皇帝陛下記功忘過舍短録長謂一男子妄上書本
<pb:KR4d0340_WYG_042-11b>
縁愛主屬見大夫無可使遂取充員庶令荒逺之情悉
達靖淵之聴臣敢不褰<md:KR4d0340_SBCK_076-1b>¶帷而訪草奏以聞惟無瑕者戮
人必先責已願不貪以為寶少輯吏饕
　　　廣東除運判謝¶到任表
庾氏命官法宜乆任漕臣乏使恩許驟遷外竊光華内
叢憂懼臣中謝臣恭惟列聖尤重逺臣在裕陵時命端
頥之前輩及淳熈世用光朝之老儒非取其趣辦之能
盖責以将明之事如臣迂拙荷上使令憤士風之垢汙
<pb:KR4d0340_WYG_042-12a>
慨國計之殫乏雖有范滂之志終非所長豈無韓滉之
心不贍於力君命㡬於辱矣臣竊猶自知之曽謂選掄
就令飛輓塞下之餉方急湟中之糴復興每與吏民相
告語之間具言朝廷不得已之意然而東南之勢乆矣
弓張中上之家今皆缾罄芹味若可羮而為獻葵根恐
因刈而愈傷况詔書之叮嚀極聖意之憯怛若為展究
稍釋顧憂兹盖恭遇皇帝陛下徳照百官明見萬里並
收多士莫非建功立事之才不¶棄諸生自取固本深根
<pb:KR4d0340_WYG_042-12b>
之說迺如孤外亦在選中臣敢不益¶秉公清少蘇凋瘵
驅馳原隰務畢逹於下¶¶情臨¶履淵氷庶不隳於晚節
　<md:KR4d0340_SBCK_076-2a>¶　　江東提刑謝表
寂寞之<md:KR4d0340_SBCK_076-2b>¶濵粗安拙守光華之遣特出聖知癃憊為之激
昻捧拜至於感咽臣中謝瞻言江表寖迫風寒常情但
急於防邉廟算尤先於固本盖式敬爾獄預知王國之
長而能察以情可必魯人之勝所以繇諸生而推擇為
其繫一道之休戚伏念臣昨¶尾百僚莫裨一畫所言妄
<pb:KR4d0340_WYG_042-13a>
發朱雲素著狂名於短求長杜牧尚堪粗使不惟算商
鬻筴抑且搜粟買牛文俗之事飽更筆墨之道都廢上
前誦賦諸老賞雕蟲之工省中漏言萬里獲池魚之禍
乆矣三緘而避謗恥於一士之辨誣不圖改瑟之初復
忝乗軺之選課事功則臣己試亾具深慙毁畫於瓦墁
論風力則臣孤立易危矧欲動搖於山嶽彊顔一出舉
職極難徒抱書生澤物洗寃之心庶為明主祈天永命
之助兹盖伏遇皇帝陛下有建隆之神武有乾道之英
<pb:KR4d0340_WYG_042-13b>
明拔士不以一塗觀人於其大節謂山深林宻㝠鴻乆
避於網羅察隰下原髙老馬粗諳於道路起之閒廢假
以寵靈臣敢不精白乃心咨諏所部容姦人則善者奚¶
勸憚大吏則小且有辭無瑕可以戮人首盍厲律身之
操靡盬不遑将母¶終當陳反哺之情
　　　貢布表(袁州/)
舜絃方奏適當被袗之時禹服攸同爰謹貢絺之典意
均芹曝禮寓篚苞臣中謝恭惟皇帝陛下寳以儉慈麗
<pb:KR4d0340_WYG_042-14a>
惟道德輕徭薄賦首捐布縷之征固本深根尤絀繭絲
之稅凡受專城之寄謹脩任土之宜臣叨守薫臺逖瞻
薫殿屬届金流之候初御微凉雖非火¶浣之良庶存故
實
　　　謝戒諭贓吏表¶¶(江東/憲司)
皇之敷¶言莫匪訓彛之大官之失徳實由寵賂之章賴
聖天子之至仁與士大夫而更始臣中謝竊以建隆創
業盜臣必具於五刑乾道厲精汙吏罕從於三免伏窺
<pb:KR4d0340_WYG_042-14b>
一札丁寧之意仰合二祖英明之規兹盖恭¶遇皇帝陛
下張國四維操王八柄謂恭儉無載爾偽乃在位之典
常倘風愆有一於身是甘心於暴棄豈特麗朝家之重
辟亦永為名教之罪人臣敢不倡率屬封恪共明詔昔
跖亷夷溷人或怠於自新今墨封阿烹孰不强於為善
　　　賀明堂禮成表
奉二卣於明禋邦儀八舉練中辛之剛日祀典一新溥
率均懽顯幽並貺臣中賀恭惟皇帝陛下遵禹勤儉法
<pb:KR4d0340_WYG_042-15a>
文肅雝立重屋以饗天若稽古制陟茂陵而配帝盖取
聖經側身弭雲漢之灾治外嚴采薇之衛既交精祲遂
致休嘉臣隃睇國陽載馳江左宣室受釐之問雖莫奉
於末光清廟顯相之詩亦能形於善頌
　　　賀皇后牋
聖能饗帝存茅盖之遺規王假有家實椒<md:KR4d0340_SBCK_076-3a>¶塗之内助驩
騰㝢縣慶洽宫闈臣中賀恭惟皇后殿¶下體樛木之和
躬澣衣之儉齊姜任嗣太姒聿追治¶古之隆屏玉女卻
<pb:KR4d0340_WYG_042-15b>
虙妃不待¶¶¶¶詞臣之諷既受多祉遂形<md:KR4d0340_SBCK_076-3b>¶四方臣跡逺闕庭
身馳原隰瞻翠旗之旖旎空想祲儀秉彤管以形容莫
施薄技
　　　進銀狀
潔周禋之二卣祀典聿崇獻禹服之中金邦儀敢廢上
件銀寳寧愛地冶匪鑿山奉酎有嚴奚慮失侯之罰貢
珍惟謹且殊遣使之求
　　　謝明堂赦表
<pb:KR4d0340_WYG_042-16a>
在國之陽既承熈事配天其澤爰下寛書凡屬覆臨悉
䝉曠蕩臣中謝恭惟皇帝陛下憂勤庶政抑畏小心稽
典禮於累朝¶薦馨香於重屋周禋明潔致祼鬯以告神
漢徳沾濡與吏民而更始懽聲雷動和氣春囘臣猥以
暮齡逢兹盛旦身方逺外莫瞻依玉露之塵職在平反
願推廣金雞之¶詔
　¶　　除将作監直華文閣謝表
淑問周¶咨蔑然事稱崇班顯職不以次升簡記出¶於清
<pb:KR4d0340_WYG_042-16b>
衷寵光萃乎晚景¶臣中謝<md:KR4d0340_SBCK_076-4a>¶伏念臣¶方心泥古浮譽灾身
表乏娥眉愧時妝之不入譬猶蟲臂聴元化之所為非
上聖如天之并容則孤臣何地以投足然而弓旌每下
矰繳亦隨北有斗南有箕靡堪挹簸髙曰原下曰隰甘
老驅馳貫索未清埋輪無勇客嘲雄之拓落友笑良之
往來至若大匠名曹重華奎閤已隨鳬雁而去矣乃兼
熊魚而取之從雲氣望蓬萊雖歎風帆之引夢鈞天㳺
帝所尚聆廣樂之餘曩嗟十載之漂零今喜九重之賞
<pb:KR4d0340_WYG_042-17a>
識兹葢伏遇皇帝陛下既親庶政尤體羣臣憐杜甫之
丹心不忘明主問馮唐之白首猶是潛郎未許退藏復
叨進擢臣誓堅拙守仰荅睿知君遣¶使為之歌皇華敢
憚騏駰之¶¶逺役臣無母何以至今日終<md:KR4d0340_SBCK_076-4b>¶懐烏鳥之私情
　　　謝<md:KR4d0340_SBCK_076-6a>¶賜同進士出身表
臣¶某言伏凖御筆¶特賜臣同進士出身除祕書少監<md:KR4d0340_SBCK_076-7a>¶兼
國史院編修官實録院檢討官<md:KR4d0340_SBCK_076-8b>¶兼崇政殿說書¶¶已於九<md:KR4d0340_SBCK_076-12a>¶月十六日祗受賜出身勅命者奉身去國¶曷嘗一飯之
<pb:KR4d0340_WYG_042-17b>
忘<md:KR4d0340_SBCK_076-12b>¶君錫第登瀛¶¶¶¶¶¶親遇¶¶¶¶九重之¶¶¶¶¶知<md:KR4d0340_SBCK_076-13b>¶已<md:KR4d0340_SBCK_076-14a>¶承學之流咸勸<md:KR4d0340_SBCK_076-14b>¶明主
之恩不貲臣某中謝竊以儒科¶¶¶¶至榮史筆<md:KR4d0340_SBCK_076-15b>¶尤重韓¶維廷
試不就因見遺仁祖之朝曽鞏總叙既成且莫¶副仁宗
之¶意<md:KR4d0340_SBCK_076-17a>¶如臣者少雖勤苦老益惰荒當劉蕡未對之時莫
扳一第及宗元久斥之後絶意復收徙中奉使江表
不圖白首尚簡清衷招屈原於修門憫其憔悴見賈
誼於¶宣室訪以治安天顔咫尺之不違雲漢昭囘而下
飾遂舉朝廷乆虛之典如待巖穴特起之才無同進與
<pb:KR4d0340_WYG_042-18a>
争時名有至尊以為座主昔先人掌太史葢嘗窺金匱
之書今天子詔諸儒復使陪石渠之論&KR0476;逢出於<md:KR4d0340_SBCK_076-18a>¶千載
光采震於一時人以為夸臣之所懼兹盖¶¶¶¶¶¶¶伏遇<md:KR4d0340_SBCK_077-2b>¶皇帝陛
下¶改絃更化設虛待賢雖得士於舉選之中猶拔才於
尺度之外臣朔三千之牘猶謂報聞臣洪六十之¶¶¶¶¶年¶乃
䝉<md:KR4d0340_SBCK_077-7a>¶親擢實惟¶不世之遇愧非能<md:KR4d0340_SBCK_077-7b>¶言之倫<md:KR4d0340_SBCK_078-17b>¶臣猥以暮遲忝
兹優渥不願矜文章之小技但當蹈節義之大¶閑惟孝
惟忠念君寵母恩之難報則筆則削奚天刑¶人禍之足
<pb:KR4d0340_WYG_042-18b>
憂¶¶臣<md:KR4d0340_SBCK_078-18b>¶無任感天荷聖激切屏營之至¶謹奉表稱謝以聞
　　　經筵進講禮記¶徹章謝轉官表
禮母不敬甫終典學之功王求多聞爰懋談經之賞光
生虎觀愧極鵜梁臣中謝自淹中之傳失真而野外之
儀因陋齊魯兩生之泥古遂或許以大臣并汾諸子之
逢時尚有慙於<md:KR4d0340_SBCK_078-19a>¶明主於皇昭代取則遺編内而踐修身
齊家之言外而詳班朝治軍之制䇿進士賜儒行瞻淳
化之奎文幸太學講中庸屈重華之清蹕肆英辟丕承
<pb:KR4d0340_WYG_042-19a>
於前烈命羣儒各誦其舊聞風雨不渝星霜屢易生而
知之上也發明靡待於切磋臣何力之有焉傳習未離
於佔¶畢例遷華秩祗覺靦顔兹盖伏遇皇帝¶陛下以藻
旒之尊資旃厦之益每稱制而臨決亦刺經而參稽仰
止髙明一洗后倉戴聖之訓詁顧如淺陋莫𫝊胡瑗張
載之緒餘偶際休明繆叨優渥臣等敢不俯鞭退惰仰
賛緝熈漢臣夸稽古之榮不過俗見孔聖戒事君之諂
永佩格言
<pb:KR4d0340_WYG_042-19b>
　　　除祕閣修撰福建提刑謝到任表
操觚入館賁以舊氊乗傳起家榮於晝錦雖惬循陔之
志¶詎忘存闕之心臣某中謝¶¶¶¶¶¶¶¶伏念臣繇羇旅而立朝¶恃
君父為知已擢髮數世卿之罪道路誦傳造膝忠明主
之言天日臨照屢駁詞頭而抗論果收鬼質之除書然
猶受求疵責備之衆攻叢賣直患失之二謗擠排甚力
記憶愈頻俟駕而行固難逭防風氏之戮出門有碍懼
見加匡章子之名方将耕緜田而終身敢作乞鏡湖之
<pb:KR4d0340_WYG_042-20a>
妄想不圖睿渥就擁皇華奮於瓜牛廬之卑被以駟馬
車之寵慈母一笑喜問不疑之平反故人相孚勿犯孺
文之公法思仰副朝家之隆委非直為閭巷之美觀兹
盖伏遇皇帝陛下更大化以作新體羣臣而任使謂臣
已侵暮¶景¶有百年期頥之老親察臣見齒旦評無¶¶一飯
睚眦之恩怨拔諸閒退處以便安臣敢不絶瓜李之嫌
盡桑梓之敬内存孝謹常保垂魚之歡外落驕榮庶免
沐猴之誚
<pb:KR4d0340_WYG_042-20b>
　
　
　
　¶
　
　
　
　<md:KR4d0340_SBCK_078-20b>¶後村集巻四十二

<pb:KR4d0340_WYG_043-1a>
欽定四庫全書
　<md:KR4d0340_SBCK_079-1a>¶後村集巻<md:KR4d0340_SBCK_079-3b>¶四<md:KR4d0340_SBCK_079-7b>¶十三　　　　宋　<md:KR4d0340_SBCK_079-17a>¶劉<md:KR4d0340_SBCK_080-10a>¶克莊　<md:KR4d0340_SBCK_081-6a>¶撰<md:KR4d0340_SBCK_082-1a>¶　　玉牒初草¶
　　　皇宋寜宗皇帝(嘉定十/一年)¶
正月癸酉朔御大慶殿羣臣朝賀　辛巳填留守氐¶距
　壬午樞密院奏李全劉全楊友季先率先歸附¶克復
東海漣水等處詔李全特補武翼大夫京都路¶副總管
楊友季先並修武郎京東路鈐轄　癸未吏¶部某人等
<pb:KR4d0340_WYG_043-1b>
三十九人詔並改合入官贈武信¶軍節度使畢再遇太
尉賜故天章閣侍講胡瑗諡¶曰文昭　乙酉臣僚奏今
後有司議諡當博采是非<md:KR4d0340_SBCK_082-1b>¶之實不可專據行狀從之臨
安府奏獄空詔奨¶之　己丑朝獻景靈宫　乙未右諫
議大夫黄序奏納諫¶用人等五箴臣僚奏三衙江上諸
軍并兩淮忠義¶義勇民兵令主帥制置司郡守各嚴閱
習從之　丙¶申雷　殿中侍御史李楠奏比来朝廷治
贓吏失之¶寛上曰孝宗治贓吏甚嚴贓吏害民豈可不
<pb:KR4d0340_WYG_043-2a>
治¶　丁酉吏部引見某人等二十四人詔並改合入官¶
　二月癸夘朔　甲辰禮部侍郎袁燮奏今日邉陲不¶
靖非朝廷有意用兵縁被其擾不得不應上曰既被¶侵
犯若不能應何以為國　庚戌月入井　癸丑復<md:KR4d0340_SBCK_082-2a>¶李壁
元官與祠　甲寅大風　丙辰白虹貫日　丁¶已進武
翼大夫不嫖福州觀察使襲封嗣濮王　丙¶寅日有戴
氣　臣僚奏朝士非禮務日及公事聚議¶不得出謁黄
序奏史館宜擇專官修帝紀餘官分¶撰志傳遇史官闕
<pb:KR4d0340_WYG_043-2b>
不拘資格或補外許以藁隨修畢¶上之詔從其議¶　三
月壬申朔趙方奏知均州應謙之因敵犯江棄郡¶入山
賴統制馮杞捍禦始定詔謙之䧏兩官罷　庚¶寅詔今
嵗明堂惟事神儀物如舊制其乗輿服御中¶外支費並
從省約有司條具以聞　壬辰工部尚書<md:KR4d0340_SBCK_082-2b>¶兼國史實録
院修撰任希夷等奏乞修孝宗皇帝¶寳訓　丙申禮部
員外郎李琪奏乞令太常寺将慶元¶元年以後典禮編
纂成書　丁酉徐應龍等奏進讀¶通鑑徹巻乞宣付史
<pb:KR4d0340_WYG_043-3a>
館並從之詔法有摽撥為祖¶父俱亾而祖母與母有前
晚嫡庶之分設今後應一¶母所出子孫及祖與父年老
抱疾者並不得抑令摽¶撥雖出祖父母與父母之命亦
不許用州縣母得給¶據從大理寺丞沈繹請也¶　四月
壬寅朔　癸卯朝獻景靈宫　乙已監察御史¶盛章奏
洩米外國之弊乞下淮東漕司沿海州郡措<md:KR4d0340_SBCK_082-3a>¶置闗防犯
者處以軍法又奏撫州&KR0120;嵗米綱守臣移¶易水脚之費
抑進納富民部餫乞下江西漕臣考覈¶水脚錢出入之
<pb:KR4d0340_WYG_043-3b>
數令後輪差見任官從之　辛亥月¶入太微垣　甲寅
以禱晴舉行寛恤之政　己未以¶經筵進讀資治通鑑
終篇賜宰執講讀修注等官燕於¶秘書省　癸亥閤門
舎人熊武輪對上諭武曰卿是¶東宫官太子如何武奏
曰殿下賢明仁孝勤儉節用¶人之才否事之是非無不
盡知每日講讀之暇無他¶嗜好手不釋巻且動如節度
又不喜飲酒臣每輪當¶宿直絶不聞宴樂之聲上曰此
天賦也　丁夘以今<md:KR4d0340_SBCK_082-3b>¶年九月有事於明堂　戊辰黄序
<pb:KR4d0340_WYG_043-4a>
奏兩淮湖北京西¶守倅之俸悉取銅㑹州縣小吏或折
酸酒或以鐵錢¶而又積壓不支乞委逐路運司下所部
増小吏俸将¶鐵錢并交予銅㑹作三色按月支給從之¶
　五月辛未朔　丁丑以明堂有期告於天地祖宗社¶
稷宫觀　戊寅臣僚奏乞修築義倉舊制終嵗令丞¶合
一縣所入之數上之守貳守貳合諸縣所入數上¶之常
平常平合一道數上之朝廷令丞替移必批印¶紙考其
盈虧議其殿最從之　壬午潼川路提刑兼¶提舉丁必
<pb:KR4d0340_WYG_043-4b>
稱奏知資州李耆岡磐石縣令宇文之寅<md:KR4d0340_SBCK_082-4a>¶輒移城外南
津浮橋於西津竹木纎弱溺死十有四¶人乞並罷黜從
之　丙戌臣僚奏知天水軍黄炎孫¶偷生誤事詔炎孫
鐫二秩罷　壬辰御射殿閱新¶舊行門射藝有差　盛
章奏法科鋪陳斷案舊¶以五十五通為十分以所通定
分數以分數辨等級¶别恩例凡七等上四等除評事餘
三等循資占射比¶年偶一中選不問等級皆可入寺有
司以其仕進太¶優遂難其題在下者病取放之數窄在
<pb:KR4d0340_WYG_043-5a>
上者患精通¶之士少乞復七等之制上四等除評事餘
三等初任¶注司法經任注檢法取之寛則習者必衆用
之精則<md:KR4d0340_SBCK_082-4b>¶濫者不容從之　甲午詔前淮南轉運判官方
信孺¶特鐫三秩以給事中任希夷言其鼔倡儀真官民
聴¶其奔迸私賂山東首領意在激切故也　丙申大理¶
寺丞趙彦悈輪對乞擇守令上曰守令難擇監司則¶每
路只消擇三兩人　丁酉命從臣日一人禱雨於¶天竺
山　戊戌黄序奏前知江陵府直祕閣趙善培¶昨以憲
<pb:KR4d0340_WYG_043-5b>
節兼帥襄陽敵兵犯塞驚畏成疾易鎮於江陵¶不聞有
一施設乃帶職名奉祠而歸詔善培落職¶　六月辛丑
朔　癸卯盛章奏乞令諸路憲司嵗終比¶較州縣獄庾
死尤多者痛懲一二從之　乙巳臣僚<md:KR4d0340_SBCK_082-5a>¶奏新知處州吕
祖平頃以珍玩取媚權姦祖儉乃其¶堂兄祖平恐為所
累圖冩宗支指為踈族用以自解¶守江隂無善状乞罷
括蒼新命從之　丁未李安行¶奏遴選愛民奉法者為
郡守老成有風力者為監司¶從之袁燮進對奏蜀中不
<pb:KR4d0340_WYG_043-6a>
靖上曰秋髙馬肥是他¶時月尤當為備燮奏云今日事
勢迫切不容少緩¶上曰蜀帥不可不易又奏兩淮荆襄
間近雖稍静然¶不可忽上曰彼或有謀何可輕信燮奏
云講和却是¶省事但金人之意不專在嵗幣難以通和
上曰他積¶累所得已數倍於嵗幣燮奏曰誠如聖諭彼
既不通<md:KR4d0340_SBCK_082-5b>¶和中國尤當嚴備　庚戌月入氐　辛亥填星
留守¶亢　乙夘有流星大如太白　辛酉詔湖州賑恤
安¶吉縣被水之民　丙寅録行在繫囚¶　七月庚午朔
<pb:KR4d0340_WYG_043-6b>
日有食之　壬申右正言李安行奏¶陛下雙隻皆視朝
而延訪之不及早晚皆講讀而¶作輟之不常聴納雖不
倦而議論之見於施行者¶無㡬奉飬雖有節而帑藏之
耗於侵欺者不察豈非¶安於小康而有怠心乗之耶願
陛下謹終如始以興¶治功從之給事中任希夷繳奏成
都路運判梁綸¶輕信浮言驚擾中書舍人黄宜奏知天
水軍黄炎孫<md:KR4d0340_SBCK_082-6a>¶負印先遁詔綸奪兩秩罷炎孫追三秩居
於辰州¶　以集英殿修撰知平江府趙彦橚為寳謨閣
<pb:KR4d0340_WYG_043-7a>
待制旌¶其職事修舉也　甲戌監察御史蔡闢奏兵部
侍郎¶黄序歴遍臺諫嗜利無厭詔與祠禄監察御史王
夢¶龍國子司業林㺾巽懦貪鄙乞行罷黜從之　嵗¶星
入井　辛己詔知潼川府許奕與祠提刑丁必稱¶罷以
侍御史李楠言其卓郊之擾妄奏失實故也¶　乙酉以
袁燮為編類孝宗皇帝寳訓官　壬辰詔進¶知泉州真
德秀官一等旌其擒捕海冦之功也　丁酉¶詔諸以贓
罷毋得輕受文状遽改正必檢㑹元劾罪<md:KR4d0340_SBCK_082-6b>¶犯輕重為之
<pb:KR4d0340_WYG_043-7b>
處分從李楠請也　戊戌左司監盛章奏¶乞戒飭監司
帥守凡日前差入僉㕔之人並令囘任¶違者御史臺覺
察受差人罷黜所差官例責罰從之¶　八月庚子朔
辛丑臣僚奏年来贓吏罷輕自今罷免者¶勿與祠鐫褫
者勿敘復竄斥者勿近徙永不與親民者¶勿改正已甚
則施杖配估籍之法乞下有司著為令¶甲從之　癸夘
權工部尚書胡榘奏事云北兵本無¶能為陛下愛兼南
北初未有征伐意内因廷臣横議¶外而邉臣邀功使邉
<pb:KR4d0340_WYG_043-8a>
境乆未安上曰皆邉吏希望¶爵賞為國生事不可不戒
　以右丞相兼樞宻使史<md:KR4d0340_SBCK_082-7a>¶彌逺為明堂大禮使參知政
事鄭昭先為禮儀使簽書樞宻院事曾從龍為儀仗使
吏部尚書李大性為鹵簿使戸部尚書薛極為橋道頓
逓使　甲辰以安徳軍節度使師嵒提舉萬夀觀詔平
江府新剏嘉定縣分置五鄉可以依仁循義服禮樂智
守信為名從守臣所請也　丙午嵗星入井　臣僚奏
新除起居舍人留元剛立朝傾險治郡荒淫乞寢新命
<pb:KR4d0340_WYG_043-8b>
詔與宫觀　壬戌寳謨閣待制新知興元府充利州路
安撫司聶子述内引朝辭上曰朕将付卿全蜀子述奏
臣才識凡下深懼無以稱塞陛下使令之意　戊辰盛
章李安行進對論敵情變詐願陛下毋以敵退為可喜
日與二三大臣講明備禦上曰邉備不先理㑹却遲安
行奏兵法曰無恃其不來吾恃有以待之上曰極是又
臣僚言二廣大州城池甲兵僅足以保至於小州城低
池淺兵或不及百人南俗易動中州姦盜率多配𨽻於
<pb:KR4d0340_WYG_043-9a>
此猝有竊發何以待之今世言武備者類於兩淮荆襄
介意而置嶺南於度外臣恐如唐人每備西北不知其
禍在於東南欲望朝廷無惜小費於二廣之間其有要
害去處切宜葺浚城池練習兵民以便緩急上從之¶
九月庚午朔　癸酉蔡闢奏今後聚斂之臣永不列¶於
親民刻剥之将永不使之馭軍從之　己夘朝獻¶景靈
宮　庚辰朝享太廟　辛巳大饗於明堂赦天¶下雷
丙戌月入畢　戊子日入井　己丑嵗星守¶井　壬辰
<pb:KR4d0340_WYG_043-9b>
監察御史王夢龍奏三邉移運之苦謂如¶某州㸃夫某
州運米又指某州出卸涉歴三州所運¶不過八斗計其
資糧屝屨㸃摘誅求之費常十倍於¶八斗之直中産之
家雇替一夫為錢四五十千下户¶一夫受役一家離散
乞責諸路漕臣増價就近和糴<md:KR4d0340_SBCK_082-7b>¶以省陸運又奏朝廷近
科降官錢委淮司漕司雇夫¶就運而官吏奉行不䖍所
給不敷樂就者鮮未免驅¶迫乞嚴飭典餫之官凡所雇
募必先寛計其程給卸¶以時從之　丙申李楠奏二廣
<pb:KR4d0340_WYG_043-10a>
四弊一右選不問有¶無出身不顧格法違碍皆睥睨符
竹二武弁雜流冒¶辟縣令三選人入嶺例求速化既就
此得一削又改¶辟他州四嶺右獨桂林似中州宦㳺來
者往往職𨽻¶諸州身留八桂乞令各路帥司監司有右
列求辟守¶令與夫改辟選人茍圖薦不安本任者按奏
鎮斥¶帥臣監司自違戾者降責從之<md:KR4d0340_SBCK_082-8a>¶　<md:KR4d0340_SBCK_082-9a>¶十月巳亥朔
庚子李安行奏日者郊禋肆赦未㡬¶雷聲隠然皆由奉
行之吏不能祗承徳意督責巳蠲¶之租淹留應釋之囚
<pb:KR4d0340_WYG_043-10b>
沮抑參選之官敗将當誅而幸¶免逃卒或貸而不問淹
覆陣亡裒尅衣廩既失軍民¶之心遂激上天之變乞日
與二三大臣講求布徳修¶令之道仍内委臺省外令監
司帥守等覺察奉詔¶不䖍者並從之　壬寅恭謝於景
靈宮　癸卯如昨¶禮　以趙方為龍圖閣待制仍舊京
湖制置使大理¶丞游九功遷官一等直秘閣知金州
己酉崇政殿¶說書柴中功進講奏曰所講唐國風以後
詩諸侯之事<md:KR4d0340_SBCK_082-9b>¶也何足為陛下道顧其所述有是非得失
<pb:KR4d0340_WYG_043-11a>
興亡¶治亂之迹可以為後世規鑒者上曰卿以名儒勸
講¶冀聞忠讜　壬子蔡闢奏科舉差官每患科名員少¶
乞博采科第學識衆所推重者以備考官之選從之¶王
夢龍奏邉論幕職令佐雖考第舉員已足並須成¶資受
代　癸丑恭謝於太乙宫　甲寅賜武臣宴於¶貢院
丙辰端慶節羣臣上夀　丁已賜文臣宴於¶貢院　戊
午夜大風　已未大燕集英殿　戊辰盛¶章奏以太祖
太宗真宗髙宗孝宗講¶學為法從之詔兩淮江浙監司
<pb:KR4d0340_WYG_043-11b>
帥守所部灾傷州<md:KR4d0340_SBCK_082-10a>¶軍合蠲放賑濟去處並從實以聞違
者臺臣劾之¶　十一月己巳朔　庚午命從臣日一人
禱雨於天竺¶山卿監郎官禱於霍山祠　辛未就命禱
雨從臣卿¶監郎官禱雪　壬申蔡闢奏今後慶宴毋得
託疾避¶免從之廣西經畧鄒應龍奏知欽州林千之殺
人¶而食詔千之先罷仍限一月具案來上　癸酉袁燮¶
進讀髙宗寳訓至為上極難處一事不合人情則¶人得
以議上曰人主作事豈可不合天下之心又讀¶至凡進
<pb:KR4d0340_WYG_043-12a>
一人使人皆以為當用退一人皆以為當去¶迺為允當
因奏髙宗聖意以為進退人才皆當合<md:KR4d0340_SBCK_082-10b>¶天下之公論願
陛下以為法上曰國人皆曰賢然後¶用之此便是公論
又讀至朝廷多是事急時許人賞¶典事平後不能如所
許與之甚不可也因奏向來諸¶軍曽立戰功者賞猶未
及遍行上曰人無信不立若¶賞典不信何以使人又讀
至功過不相掩以故賞罰信¶上曰有功則賞有罪則罰自
是不可相掩　甲戌袁¶燮進讀寳訓至王&KR0645;專事交結
<pb:KR4d0340_WYG_043-12b>
因奏将帥交結非能¶自出家財不過掊克軍士上曰今
日将帥亦有此弊¶何以成功又讀吴璘功賞寳訓云政
有賞罰如¶醫用藥不及則不能治病太過則傷氣要須
適中燮<md:KR4d0340_SBCK_082-11a>¶奏曰自古人君治天下只宜中道剛柔皆不可
不中¶上曰柔而不中為姑息剛而不中為霸道剛柔皆
得¶中為王道燮曰誠如聖諭　丙子填起入氐宿方口¶
星　袁燮進讀寳訓云土豪等賞似太輕宜逓加¶一等
上曰此民兵邪燮奏曰即民兵也建炎間中原¶陷没土
<pb:KR4d0340_WYG_043-13a>
豪多有能據險自守者敵不能破髙宗所¶以優賞之因
奏王辛者即土豪也去年光州被兵辛¶首立功以此知
土豪可用　四川制置使董居誼奏¶敵兵犯關知成州
羅仲甲知西和州楊克家¶送居道州仲甲常徳府　己<md:KR4d0340_SBCK_082-11b>¶夘以左翼軍統領楊俊為統制旌其連獲賊冦海¶道肅
清故也　辛巳刑部尚書徐應龍進讀續帝學¶至詔講
讀官遇不開講日輪進漢唐故事有益政體¶者二條仍
旬録申三省因奏近嵗止進一條而不復¶申省乞間以
<pb:KR4d0340_WYG_043-13b>
一二付外施行上曰所進故事與輪¶對劄子一同若有
益於治道者當付出行之　壬午¶蠲皇后殿置平江府
長洲常熟田自嘉定十二年以¶後稅租科斂等三年
袁燮進讀寳訓至上書¶後漢光武紀賜右諫議大夫徐
俯手詔曰卿近進言¶宜熟看光武紀以益中興之治因
思讀之十過未若<md:KR4d0340_SBCK_082-12a>¶書一遍之為愈也燮奏曰髙宗所謂
讀之十過未若¶書一遍此語有益聖徳臣聞陛下龍潛
時親書呂公¶著十事宜時以此等書之上曰呂公著有
<pb:KR4d0340_WYG_043-14a>
十¶事司馬光有五規柴中行因言向於宗寺恭覽玉¶牒
載陛下日書三百字不勝歎仰　甲申校書郎袁¶甫進
對言欲圖外治當先内治所謂内治無他辨邪正¶而已
忠實者為正人諛佞者為邪人知有人主知有¶國家者
為正人知有身知有私家者為邪人上曰然¶又奏陛下
若得正人以為國家用則朝廷本根既正¶外患何憂不
平上曰然徐應龍進讀續帝學至<md:KR4d0340_SBCK_082-12b>¶元詔三年五月詔權
住進講八月范祖禹言昔唐憲¶宗不對學士兩月李絳
<pb:KR4d0340_WYG_043-14b>
奏曰為臣等竊禄偷安之計¶則便矣其如陛下何應龍
奏曰祖禹意謂人主深¶居閒燕接見儒生之日少恐為
近習所移故發是論¶大凡人主之學以此心為先祖禹
此後又有正心¶之說盖心正則萬事皆正惟陛下留神
上曰祖¶禹愛君之切如此　乙酉袁燮進讀寳訓建炎
元¶年手詔三省曰宣仁聖烈皇后保佑哲宗有社稷大¶
功姦臣懐私誣衊聖徳其蔡確蔡卞邢恕蔡懋取㫖¶行
遣燮奏曰髙宗所以中興者只為能辨宣仁<md:KR4d0340_SBCK_082-13a>¶之誣治蔡
<pb:KR4d0340_WYG_043-15a>
卞邢恕等之罪君子小人至此方見明白¶此所以為立
國之本上曰邪正豈可不辨向來止¶為邪正不分所以
致播遷之禍又曰今日自是可為¶之時燮中行奏曰誠
如聖諭天下事未有不可為者¶中行又奏曰更在陛下
奮大有為之志上曰然　丙¶戌太府少卿葛洪奏恵民
五局以偽藥給賣詔監官¶管淇陶大章閭丘椅各鐫一
官藩師文展磨勘二年¶　徐應龍進讀續帝學至蘇軾
所讀淳化二年¶太宗皇帝謂侍臣曰諸牧監馬多死近
<pb:KR4d0340_WYG_043-15b>
取十數槽寘¶殿庭下視其芻秣軾因進言馬不能言無
由申訴<md:KR4d0340_SBCK_082-13b>¶太宗皇帝深哀憐之民雖能言上下隔絶不能
自訴¶無異於馬四海之衆又非如馬可致殿庭惟當廣
任¶忠賢以為耳目若忠賢踈逺民之疾苦無由上逹應¶
龍奏曰昔齊宣王不忍一牛之觳觫孟子謂其恩當¶及
百姓蘇軾因殿庭飼馬事迺言及民之疾苦是皆¶遇物
見意廣其君之仁愛者也上曰昔人開導其君¶類多如
此又奏曰今日之民困亦甚矣任牧民之寄¶知此理者
<pb:KR4d0340_WYG_043-16a>
十無一二望陛下與二三大臣講究可以¶寛民力者至
於除授守臣之際亦乞審擇上然之　庚¶寅皇太子講
堂奏乞講尚書從之袁燮進讀寳<md:KR4d0340_SBCK_082-14a>¶訓云自古小人陷害
君子立為朋黨之論燮奏曰慶¶元初攻汝愚者謂之謀
逆所用之人謂之逆黨汝愚¶豈謀逆者上曰此時天下
洶洶燮奏曰賴陛下聖明¶察見誣妄復奏曰逆黨之說
既不足取信又撰一名¶謂之偽學上曰此謂道學也若
不立此名則無以排¶陷君子燮等奏誠如聖訓次進讀
<pb:KR4d0340_WYG_043-16b>
續帝學元祐元¶年司馬康講尚書洪範乂用三徳哲宗
問曰只此三¶徳為更有徳起居舍人王巖叟喜聞玉音
請書於册¶燮奏帝王之學要發問周易言學以聚之問
以辨之¶中庸言博學之必曰審問之臣亦願陛下勤於
訪問<md:KR4d0340_SBCK_082-14b>¶上曰問則明　日南至　上不視朝¶　十二月己
亥朔李楠奏知揚州應純之昨守山陽背¶公徇私揜将
士功以私其子乞賜鐫罷從之　庚子¶徐應龍進讀寳
訓至昭慈皇后處瑶華亭事應¶龍奏曰兹事其初也人
<pb:KR4d0340_WYG_043-17a>
定勝天及其後也天定能勝人¶矣京城之變昭慈已廢
居瑶華不與北徙既而垂簾¶聴政以位授之髙宗豈非
宗廟社稷之靈䕶祐之¶乎上曰當時宫中所謂厭勝者
烏有此理應龍奏曰¶惟其不信即無是事若漢之武帝
惑莫甚焉李楠奏¶曰陛下聖明迺灼見無是理　癸卯
李安行奏乞将<md:KR4d0340_SBCK_082-15a>¶今年綱運應入浙者就江東三司截留
科撥理為和¶糴之數却責三司以元降糴本於浙西豐
熟州郡就¶便収糴經解豐儲倉或平江嘉興和糴倉抵
<pb:KR4d0340_WYG_043-17b>
還兊撥¶之數其江東諸郡如建康太平池寜國廣徳等
處有¶科撥𨽻司農寺交納者亦許兊撥應付江上軍糧
却¶就行在支撥和糴米還司農寺支遣其部綱賞格當¶
照地里差次與推元賞從之盛章奏祖宗之世¶内藏所
積或至三十庫三司有闕於此假貸陛下¶躬行節儉而
内帑空乏諸州合解之數以囑託而寖¶虧主藏出納之
司以肆欺而侵盜先朝修内司文厯<md:KR4d0340_SBCK_082-15b>¶内赴比部驅磨元
祐間御史上官均請復舊制令户¶部太府並主行内藏
<pb:KR4d0340_WYG_043-18a>
檢察出納今士大夫顧忌無敢¶言者不過以左右近習
惡聞是說願陛下參酌成憲¶令外廷檢覈内帑從之又
奏雄勝軍統制侯汝楫御軍¶無律赴援畏怯詔鐫二秩
送軍前自効　甲辰以禱¶雪蠲大理寺臨安府三衙私
酤茶鹽贓賞錢　丙午¶臣僚奏安豐軍教官何知昌化
縣教官張毅然各擅¶離任入朝覓舉乞並罷黜仍乞下
諸路監司郡守今後¶教官不得妄作訪求遺書差出及
入僉幕從之　己¶酉御射殿軍頭司武伎　庚戌月入
<pb:KR4d0340_WYG_043-18b>
井　辛亥徐<md:KR4d0340_SBCK_082-16a>¶應龍進讀續帝學至劉唐老言大學論入
徳之序¶應龍奏曰能知是理然後可以推而達之天下
國家¶唐老之言是也上曰大學之言甚切治體　甲寅
袁¶燮進讀寳訓至上跋晉王羲之書蘭亭詩叙云覽¶此
叙因思其人與謝安共登冶城安悠然遐想有¶髙世之
志羲之謂曰今四郊多壘宜思自效而虛談廢¶務浮文
妨要恐非當今所宜登臨放懐之際不忘憂¶國之心令
人逺想慨然燮因奏士大夫虛談廢務浮¶文妨要最計
<pb:KR4d0340_WYG_043-19a>
利害髙宗當紹興元年金勢方强中¶國多故之時𤼵為
聖訓今邊郡未寧烽烟未熄願<md:KR4d0340_SBCK_082-16b>¶陛下體髙宗之意激厲
士大夫上然之　丙辰徐¶應龍進讀寳訓至紹興三年
殿中侍御史常同言¶六曹長貳拘守繩墨宜少假以權
使得隨宜裁決¶上曰朝以法令御百執事有司奉法而
不敢以私¶意更令祖宗成憲不敢改也應龍奏曰常同
之言誤¶矣若使得從權裁決豈復有成法乎上深然之
又讀¶續帝學至呂大防等奏人君之要在乎知人若以
<pb:KR4d0340_WYG_043-19b>
正為邪以小人為君子則不可應龍奏曰姜公輔天¶下
皆以為君子而徳宗乃以為賣直盧杞天下皆以¶為奸
邪而徳宗乃以為忠亂亾相繼未有不由於是<md:KR4d0340_SBCK_082-17a>¶上曰君
子小人最為難知彼小人者亦能𤼵君子之¶言當即其
事而觀之　己未以禱雪命大理寺臨安¶府三衙決繫
囚兩浙州縣亦如之　庚申徐應龍讀續¶帝學至仁宗
皇帝與講讀官講詩至誰能烹魚溉¶之釡&KR1092;謂侍讀丁
度曰老子云治天下若烹小鮮謂¶此也應龍奏曰烹魚
<pb:KR4d0340_WYG_043-20a>
煩則碎治民煩則亂詩言誰能¶烹魚者乎但滌其釡&KR1092;
而已仁宗皇帝四十二年¶安靖之治豈非自此言而推
之耶今日為陛下牧¶養斯民者以苛察為明以督促為
能陛下時有¶以丁寜訓飭之上曰然　壬戌給諸軍薪
炭錢<md:KR4d0340_SBCK_082-17b>¶　甲子以雪賜輔臣燕於尚書省　是嵗斷死刑
一百¶六十八人¶
　
　
<pb:KR4d0340_WYG_043-20b>
　
　
　
　
　
　
　
　後村集巻四十三

<pb:KR4d0340_WYG_044-1a>
欽定四庫全書
　<md:KR4d0340_SBCK_083-1a>¶後村集巻四十四¶　　　　宋　劉克莊　撰
　　玉牒初草¶
　　　皇宋寜宗皇帝(嘉定十/二年)¶
正月戊辰朔上不視朝文武百僚赴大慶殿朝賀¶聶子
述除寳謨閣直學士四川制置使兼知成都府¶　己巳
不視朝　癸酉袁燮以已見進對論豫常燠若¶時雪未
應由逸豫之故願陛下至誠感格庶㡬天意¶可回上曰
<pb:KR4d0340_WYG_044-1b>
每日在禁中焚香致禱燮奏古人應天以¶實要須修政
事進忠良屏邪佞此應天之實也上曰¶人臣來說者少
不來說者多朕只要人來說　乙亥<md:KR4d0340_SBCK_083-1b>¶大風　戊寅袁燮
進讀寳訓至御史中丞趙鼎疏¶論宰相呂頥浩過失燮
奏祖宗立國規模以大臣為¶股肱心膂任以大事故大
臣得以行志以臺諫為耳¶目無所不言故大臣不敢為
非上曰此所謂言及乗¶輿則天子改容事關廊廟則宰
相待罪上下之情¶不通則為否卦若臺諫不言何縁得
<pb:KR4d0340_WYG_044-2a>
知朕只要人來¶說吏部引見計黌等三十九人詔並改
合入官¶蔡闢奏乞申嚴百官出入曹局之節及常朝後殿
四參¶之禮從之　壬午下詔舉貢　甲申盛章奏朝廷
每¶給和糴犒賞並以銅券而兩淮州郡将帥率以鐵鏹<md:KR4d0340_SBCK_083-2a>¶折支物貴鏹輕實原於此乞嚴行戒飭李安行奏¶近有
指揮凡逃絶田産為民冒耕若請佃在户者並¶令召賣
拘錢解封樁庫官吏奉行過當開告訐之門¶立剗奪之
令所在怨嗟且逃絶田已經紹熈間置局¶出賣嘉定間
<pb:KR4d0340_WYG_044-2b>
嘗再根括為錢不過一百八十萬緡而¶已乞下諸路應
紹熈間以前請佃之家不欠租課¶者並免估賣其因追
降指揮為人剗賣者給價還剗¶買之人並從之　甲午
吏部引見馬壬仲等二十三¶人詔並改合入官袁燮進
讀續帝學至上官均¶言明君操術自有至要盖好學則
明天人之道通古<md:KR4d0340_SBCK_083-2b>¶今之變好問則察羣臣之誠達天下
之政燮奏上官¶均之言可謂切當臣願陛下勤於訪問
柴中行因¶言亦須觀其所問之人問於正人則能盡忠
<pb:KR4d0340_WYG_044-3a>
問於邪¶人反為正人之害上深然之燮奏人之邪正亦
不難¶知但觀其所言為已乎為國乎則邪正判矣　丙
申¶李安行奏知雅州趙㦛夫裒斂析秋毫每日輪官受¶
輸别貯出剰即其多寡以課能否其折價也每石以¶七
貫而回糴軍糧也以三貫二百軍民怨嗟詔罷之¶　二
月戊戌朔　庚子太白晝見　袁燮進讀續帝學¶崇寜
三年幸太學遂幸辟廱御制辟廱記宣和四年<md:KR4d0340_SBCK_083-3a>¶幸祕書
省次幸祕閣燮奏當時興學崇儒如此未㡬¶乃有播遷
<pb:KR4d0340_WYG_044-3b>
之禍何也皆由邪正不明是非顛倒雖崇¶儒學亦無益
柴中行言當時所作事不過只是觀美¶初非務實何以
能免播遷之禍　辛丑徐應龍進讀¶寳訓至紹興八年
上謂輔臣廣南去朝廷逺宜精擇¶郡守奏云臣前此兩
試廣郡親見其間武臣為郡者¶狼籍殊甚李安行奏云
右科人止三任便可入廣郡¶比文臣甚優上曰此等人
未歴練不宜輕畀以郡¶　癸卯徐應龍因進讀奏云前
讀資治通鑑所載仇士¶良事陛下能記之否上曰士良
<pb:KR4d0340_WYG_044-4a>
歸老語其徒云天子<md:KR4d0340_SBCK_083-3b>¶不可令閒暇暇則觀書見儒臣則
納諫智深慮逺吾¶屬恩薄而權輕矣應龍云陛下能記
此天下幸甚¶　庚戌曾從龍除同知樞密院事江淮宣
撫使禮部尚¶書任希夷除端明殿學士僉書樞密院事
兼太子賓¶客　癸亥以武師道為池州副都統制　甲
子臣僚¶奏前四川制置使董居誼料敵無先見臨事無
豫備¶蜀人怨之深入骨髓乞寝召命從之¶使行　三月
丁卯朔太學博士樓昉面對讀劄至事力不敵¶猶當掩
<pb:KR4d0340_WYG_044-4b>
擊攻刦口奏云敵欲求和皆非實意若不能¶自立崖岸
彼豈肯退聴上曰當立此崖岸又讀至<md:KR4d0340_SBCK_083-4a>¶變官軍怯懦之
習口奏云若朝廷能駕馭将帥能¶激昻官軍人人敢戰
山東一邉自然不㑹頭重上曰¶然　己巳鄭昭先除知
樞密院事曾從龍參知政事¶並兼太子賓客　戊子大
理寺丞梁丙降兩官罷以¶臣僚論其暫守楚州短於御
衆激使攜貳故也　辛卯¶夕有星如太白　壬辰知沔
州兼利西安撫丁焴¶特轉朝奉大夫直龍圖閣賞其誅
<pb:KR4d0340_WYG_044-5a>
李好古之功也好¶古為利路副總管擅斬統制張斌領
兵二千徑下沔¶州或言其謀害張威張虎焴執而誅之
故有是命其¶後乃有言好古寃者　癸巳徐應龍進讀
寳訓至<md:KR4d0340_SBCK_083-4b>¶建炎三年環慶帥王似言陕西六路帥乞皆用
武臣¶帝曰如范仲淹亦不在親臨矢石應龍奏云如丁
焴¶在沔州臨事深識權變若邉頭盡得若人而用之復¶
何患上曰此人殊有謀畧　甲午袁燮進讀寳訓至¶御
筆督諸将進兵事燮奏近日諸将多不肯向前¶有領兵
<pb:KR4d0340_WYG_044-5b>
數萬端坐兩月更不出城一步者宜戒飭之¶又讀續帝
學至程瑀侍讀隨事著明其說上曰近¶年侍讀不進講
義得卿每事敷陳甚善燮因奏曰觀陳¶瑀事則知向來
讀官亦進講義也上曰只讀一遍則¶無益於事<md:KR4d0340_SBCK_083-5a>¶　閏三
月丙申朔袁燮進對因賀生擒偽駙馬燮言¶若當時與
之講和安得有今日之事上曰若講和銳¶¶氣銷鑠燮奏
人主銳氣豈可銷鑠　己亥臣僚奏¶吏部郎官康仲頴
以儒自名中實峭深前守天台無¶善状詔仲頴與祠
<pb:KR4d0340_WYG_044-6a>
辛亥柴中行進講羔裘大夫以¶道去其君之詩言古人
三諫不用而後去之此所謂¶以道去其君也上曰人主
容納諫諍則人臣得以行其¶道　壬子袁燮進讀寳訓
至上言劉錡順昌之勝¶未為善戰錡之所長在於循分
守節又稱李寳非惟¶驍勇其心術亦可倚仗燮奏髙宗
選擇将帥專取其<md:KR4d0340_SBCK_083-5b>¶用心此乃萬世人主擇将之要柴中
行亦言安豐受¶圍甚乆初未嘗出戰却稱大捷十數上
曰被圍七十¶餘日乃敢欺㒺如此　庚申袁燮進讀寳
<pb:KR4d0340_WYG_044-6b>
訓至手¶詔三省今後侍從闕選帥守及第二任提刑資
序¶者卿監郎官闕選監司郡守有政績者燮奏髙宗¶此
詔可謂得人主用人之要盖必經歴外任然後通¶練世
務上曰更迭之法誠不可廢次讀録忠義門燮¶奏蘇軾
有言平居有犯顔敢諫之士則臨難有仗節¶死義之臣
今日立朝之士偷合茍容者多只觀輪對¶便自可見上
曰此只是為爵禄燮奏陛下更宜崇<md:KR4d0340_SBCK_083-6a>¶奨節義¶　四月丙
寅朔　辛未前知袁州鄭自誠奏事論茍同¶之弊上曰
<pb:KR4d0340_WYG_044-7a>
雷同最是今日大患自誠奏轉移之機全¶在陛下　壬
申填入氐方口　癸酉月入太微垣¶　臣僚奏成都提
刑周居信被召累月遷延營私乞寝¶召命從之　甲戌
臣僚奏知池州葉凱以酷濟貪乞¶行鐫斥從之　詔諸
道提㸃刑獄以五月按部理徒囚¶　癸未朝獻景靈宫
　甲申亦如之　辛卯參知¶政事曾從龍除職與宫觀
太常議故相余端禮諡¶曰忠肅盛<md:KR4d0340_SBCK_083-6b>¶章奏太府卿四川總
領王鈆奸險貪惏隠匿糴本¶祠牒科諸路夫錢數百萬
<pb:KR4d0340_WYG_044-7b>
蜀民怨咨皆謂一年而取¶十年之賦制帥庸懦鈆每侵
撓其事權禍流西蜀歸¶装稇載舳艫蔽江乞重寘典憲
詔鐫三秩罷之　癸¶己李楠論曾從龍被命宣威遷延
時日乞寝除職予¶祠之命又奏董居誼誤國害民出蜀
席巻乞重行黜¶責並從之居誼褫職鐫三秩　甲午福
州觀察使李¶貴進右武大夫為興元都統制¶　五月乙
未朔以鄭昭先權監修國史日厯同提舉編¶修敕令
丁酉詔朕紹屢聖之統撫九有之師信不<md:KR4d0340_SBCK_083-7a>¶足以睦鄰威
<pb:KR4d0340_WYG_044-8a>
不足以制敵邊人匪茹輕啟於兵端生¶民何辜重罹於
荼毒空國以逞仍年於兹往來迭擾¶於三垂大小不知
其㡬戰賴天意厭亂之乆而人心¶助順之多我武用張
彼氣自奪果受元戎之祉遂成¶薄伐之功漸底晏清少
寛憂顧然念創殘之後尚多¶愁歎之聲室廬既墟婦子
不保民力困而轉輸未己¶農時失而賦役未蠲扞邉死
事之家盍頒䘏典臨陣¶血戰之士當議優恩或失律而
逋逃或乗時而嘯聚¶悉疏禁網用穆迓衡於戲除戎器
<pb:KR4d0340_WYG_044-8b>
戒不虞敢廢修攘¶之政發徳音下明詔共為安集之圖
咨爾羣倫體予<md:KR4d0340_SBCK_083-7b>¶至意應兩淮荆襄湖北利州路沿邉諸
州軍府縣鎮¶曾經蹂殘驚擾及轉勞役去處恤死節赦
罪囚蠲¶租賦各有差　辛丑以武功大夫忠州團練使
張威¶為右武大夫楊州觀察使依前沔州都統制　癸
卯¶袁燮進讀續帝學至迪功郎朱熹辭召命乞嶽廟上¶
曰熹安貧樂道改合入官主管台州崇道觀燮奏熹¶累
召不至而孝宗益重之自初官即與改秩可見崇¶儒好
<pb:KR4d0340_WYG_044-9a>
賢其後入為侍從出典方面又嘗擢置經筵當¶陛下龍
興之初實為講官上曰記得朱熹在經筵即¶是朱在之
父燮同說書柴中行奏陛下記憶朱熹<md:KR4d0340_SBCK_083-8a>¶如此其子猶在
罪籍本無大過陛下能拂拭而用之¶亦足以見不㤀忠
賢之後上然之臣僚奏監司州¶縣期㑹不報動涉嵗年
乞詔省部考覈稽遲必罰無¶赦從之　甲辰以扈再興
為鄂州副都統制　乙巳¶利西路安撫司言西和州鄉
貢進士何大用等二十四¶人状乞将權知郡趙彦呐優
<pb:KR4d0340_WYG_044-9b>
加旌異詔彦呐特轉兩¶官知西和州　丙午袁燮進讀
續帝學孝宗皇帝¶聖諭云朕常謂東宫徳性己自温粹
須是廣讀書¶濟以英氣則為盡善燮奏人君之徳固以
温粹為本¶然不濟以英氣則無以立大事決大疑惟有
英氣則<md:KR4d0340_SBCK_083-8b>¶有英斷而人主之徳全矣欲全此徳非學問不
可此¶孝宗所以言廣讀書也上曰此事全在學問　丁
未¶徐應龍等奏進讀先朝范祖禹所進帝學徹巻乞宣¶
副史館從之　己酉詔安邉所沒入寳應縣韓侂胄¶田
<pb:KR4d0340_WYG_044-10a>
五十九頃撥充忠義人耕種從淮東提刑賈涉請¶也
辛亥以崇信軍節度使開府儀同三司萬夀觀¶使安丙
為保寜軍節度使依前開府儀同三司四川¶宣撫使兼
知興元府利東路安撫使　已未祕書監¶柴中行轉對
奏近上官職須親出陛下手然後權歸¶於上又曰古之
用人謂之尊上帝上曰只是要無私<md:KR4d0340_SBCK_083-9a>¶不用匪人也又奏
三學伏闕此事不可含糊早定處¶分大抵公是公非合
於人心則人心自平上曰然又¶論邉事臣觀邉庭部落
<pb:KR4d0340_WYG_044-10b>
至多即漸次可平亦須數十¶年不定朝廷卒未有息肩
之期安可一日少㤀邉備¶今偷安之徒只欲茍圖目前
富貴豈復顧陛下宗廟¶社稷子孫計哉又今日大患最
在虛誕使邉備失措¶實難倚仗上曰須是慤實理㑹因
奏山東人雖受節¶制就招刺然亦不可置之腹裏況隂
誘北邊是再添¶一山東也又論公生明偏生暗此心一
偏邪正是非¶貿亂雖欲知之不可得矣此是知人之法
然必在人<md:KR4d0340_SBCK_083-9b>¶主先明其徳然後邪正是非不能亂上然之
<pb:KR4d0340_WYG_044-11a>
　癸¶亥以進讀續帝學終篇賜宰執講讀修注官燕於
祕¶書省詔令侍從兩省臺諫各擇文武可用之才二¶三
人姓名上籍於中書隨才任使¶　六月甲子朔臣僚奏
尚左郎官陳天宜昏眊跛倚與¶宫觀　乙丑臣僚奏新
除太常少卿蔡闢未嘗試邑¶昨除臺察冒然居之彈擊
多私意出臺有怨言詔與¶宫觀　丙寅録行在繫囚
丁夘權工部尚書胡榘¶禮部侍郎袁燮並罷以右議
大夫李楠殿中侍御¶史盛章右正言胡衛監察御史徐
<pb:KR4d0340_WYG_044-11b>
龜年張次賢言其<md:KR4d0340_SBCK_083-10a>¶和戰異論待班漏院㑹食公堂分争
求勝釁開朋黨¶害及國家故有是命　庚午以隨州棗
陽縣為棗陽¶軍從荆湖制置趙方請也　辛未太白晝
見　乙亥¶以嗣濮王不嫖薨輟視朝　庚辰太白入井
　壬午¶臣僚奏軍器監黎伯巽傾詐兵部郎中髙禾當
華髪¶之年有嬰孺之嗜刑部郎中趙彦适權姦之甥乞
並¶與郡著作郎陳黻憒憒無聞與參議官大理正沈¶驛
丞蔣誼與宫觀並從之詔朝士補外惟殿試前¶三名省
<pb:KR4d0340_WYG_044-12a>
元釋褐状元朝蹟稍深許之為郡餘未經作¶邑人非三
丞二著權郎且與通判差遣　癸未李楠<md:KR4d0340_SBCK_083-10b>¶奏前江淮制
置使李珏權重謀疎泗上之役實珏逼¶行損國家威重
啟敵國輕心乞候服闋奪職仍乞沿¶江兩淮各命制置
使其有官序尚卑資望猶淺則姑命¶以副使從之　丁
亥命從臣日一人禱晴於天竺山¶卿監郎官禱於霍山
祠詔二廣監司應闕官去處¶不許白帖差攝已差人限
兩月赴本州陳毁違者追¶冒請俸給計贓坐罪　己丑
<pb:KR4d0340_WYG_044-12b>
張次賢奏申嚴胄試假¶託宗枝遷就服屬之弊從之
辛卯太白經天¶　七月甲午朔　壬寅進信陽軍守臣
趙綸官二等旌¶其守禦之勞也　太白嵗星合於井
辛亥宣繒奏<md:KR4d0340_SBCK_083-11a>¶董居誼誤國罪大僅降三官落職未足示
懲詔居誼¶更降兩官送居永州　甲寅盛章奏乞先降
糴本令¶臨安府兩浙漕司差人運至極邉諸郡廣糴米
斛以¶寛淮民從之臣僚奏池州副都統制武帥道誕漫¶
無勇詔罷之　庚申蠲天水軍嘉定十一年分貢瑞¶慶
<pb:KR4d0340_WYG_044-13a>
節銀絹以經兵燹焚蕩故也　辛酉光州奏敵犯¶光山
縣知縣許泊權統制韓貴協力捍禦貴鏖戰屢¶捷以寡
不敵衆陣沒泊守城不屈而死詔贈泊武翼¶郎貴修武
郎並與一子承信郎仍各給其家錢千緡¶　八月甲子
朔　丙寅胡衛奏今後該封襲嗣濮王安<md:KR4d0340_SBCK_083-11b>¶定郡王之人
令寓居州軍審騐堪拜跪者津遣至宗¶正司銓量都堂
審察令奏事訖取㫖除授或序當承¶襲不堪拜跪者特
轉一官與子恩澤却於以次人¶選襲又奏選擇老成更
<pb:KR4d0340_WYG_044-13b>
練之人為知宗並從之詔户¶部申嚴州縣受租苛取之
禁漕臣察其違者劾之¶　庚午臣僚奏江西浙東等處
和糴並以一色關會近乎¶抑配乞以金銀品搭從之
壬申太白犯權御女星¶　甲戌詔四川制置使依舊利
州置司令安丙往來¶興元府等處措置邉面　丁丑太
白犯權左角少氐¶星　壬午蠲建寕府七縣嘉定七年
至九年第五<md:KR4d0340_SBCK_083-12a>¶等戸積欠稅租為緡錢一十萬從守臣史
彌堅請也¶　癸未月入井　甲申月犯熒惑　庚寅李
<pb:KR4d0340_WYG_044-14a>
楠奏朝紳¶進對監司守臣條上五事與夫草茅獻議多
有可採¶而未及行乞置籍記録委官考察其可行者條
列取¶㫖從之¶　九月癸巳朔　庚子侍讀徐應龍進讀
寳訓有自東西¶來者云張九誠投偽齊帝曰朕固知其
不然應龍奏¶曰非髙宗聖明九誠必遭中傷上曰飛語
烏足信又讀¶張常先汪召錫莫級范洵等告訐帝曰可
並與追削¶編置應龍奏曰詩云取彼譖人投畀豺虎髙
宗可<md:KR4d0340_SBCK_083-12b>¶謂深得詩人疾讒之意上曰此誠可為子孫家法
<pb:KR4d0340_WYG_044-14b>
　甲辰李楠進讀寳訓至帝諭輔臣曰朕欲治贓吏¶須
檢舉祖宗舊法先告諭庶行之不暴上曰祖宗治¶贓吏
至棄市楠奏髙宗嘗曰不必至此笞黥足矣繼¶今有贓
敗者乞並遵髙宗聖訓杖脊流之嶺表　乙¶已徐應龍
進讀通鑑至吳起為将與士卒最下者同¶衣食分勞苦
卒有病疽者起為吮之應龍奏曰昔之¶将帥與士卒同
甘苦得其死力今之将帥自掊克而¶不恤士欲其臨危
效命得乎惟陛下嚴戒飭之¶　癸丑詔令皇城司招刺
<pb:KR4d0340_WYG_044-15a>
三百人配填親從等闕　省<md:KR4d0340_SBCK_083-13a>¶衢州西安縣西尉置龍㳺
縣主簿從臣僚請也　乙卯¶以皇叔保康軍節度使開
府儀同三司嗣秀王判大¶宗正事師禹為少保保寜軍
承宣使知閤門事楊石¶為保寜軍節度使奉國軍承宣
使知閤門事楊谷為¶奉國軍節度使徐應龍進讀寳訓
至紹興二十六年¶樊光逺進對云近投荒者還官職物
故者復資品録¶子孫又帝諭輔臣曰往時士子或上書
忤秦檜押往本¶貫或他處聽讀致妨應舉可並放逐便
<pb:KR4d0340_WYG_044-15b>
上曰當時秦¶檜用事在朝賢者斥逐去盡應龍奏曰髙
宗既為¶之復官職録子孫至於聴讀士人亦令逐便恩
亦厚<md:KR4d0340_SBCK_083-13b>¶矣陛下觀書能察及此公道幸甚　丙辰月入太
微¶垣　己未建康都統許俊奏前軍統領張世忠策應¶
濠州畏怯逗撓委棄衣甲詔世忠鐫三官降凖備¶将
辛酉臣僚奏沿邉令尉須年六十以下方許差¶注見任
人令各州察其疲老不堪任使者赴部别行¶注授從之¶
　十月癸亥朔　甲子朝獻景靈宫　丁卯臣僚奏乞
<pb:KR4d0340_WYG_044-16a>
戒敕監司郡守各察其屬舉賢糾惡嵗終具疏來上¶省
部置籍稽考違者臺臣覺察重罰從之　己巳詔¶權殿
前司事務王端理獻錢㑹三十萬貫令本司樁<md:KR4d0340_SBCK_083-14a>¶管　庚
午月入羽林　辛未張次賢奏淮西陸運舊¶分兩路東
路自安豐運至無分無分運至廬廬運至¶濠西路自蘄
運至黄黄運之光地之相去各不下三¶百里半月可以
往復民亦樂趨近嵗邉吏指畫乖方¶東路之夫遣往西
路甚或不給路費顛踣道路乞戒¶敕諸司勿得越境借
<pb:KR4d0340_WYG_044-16b>
夫諸邉吏假軍期科擾者必罰¶無貸從之　甲戌工部
郎中張午進對奏前此方面¶之臣其江淮諸将類無可
恃當急收賢望拔用智勇¶上曰然又奏内帑之積無餘
版曹之用不繼上曰内¶帑誠不及向來午奏聖徳恭儉
宜貫朽粟紅今中外<md:KR4d0340_SBCK_083-14b>¶之財皆若不足必有其故當節用
不當取民上曰誠¶是又奏邉事上曰蜀中兵火可念午
奏陛下軫念遐¶逺如此天下無十全之利圖事揆策固
當惟目前之¶安而銷患制變亦不可不熟計其後上曰
<pb:KR4d0340_WYG_044-17a>
當慮後¶　戊寅以瑞慶節賜武臣宴於貢院　庚辰羣
臣上夀¶　辛巳賜文臣宴於貢院　癸未大宴集英殿
　丙¶戌李楠奏乞下提舉常平司申嚴州縣推排陞降¶
之法違者憲漕互察以聞從之　辛卯胡衛奏知¶欽州
林千之殺人為饌乞差大理寺官審勘上曰¶然又奏乞
令西蜀守臣各修軍政廂禁軍弓手之籍<md:KR4d0340_SBCK_083-15a>¶闕者日下招
填仍令逐路帥臣督察其奉行不䖍者¶從之臣僚奏淮
東提刑兼知揚州洪伋退縮辭¶難乞别與州郡從之時
<pb:KR4d0340_WYG_044-17b>
朝議移帥閫於楚州伋有異¶論故也¶　十一月癸巳朔
　丁酉以雪賜輔臣宴於尚書省¶徐龜年奏前主管川
秦監牧公事趙彦綰靳給本錢¶不盡支散致四川都統
司戰馬闕數乞寝彦綰召命從¶之　已亥日南至御文
徳殿羣臣朝賀有流星大如太¶白　癸卯詔臨安北山
劍門嶺今後毋得於其所鑿山¶伐石以張次賢論其泄
山川隂陽之氣故也　甲辰<md:KR4d0340_SBCK_083-15b>¶遣大理正孫涇鞫林千之
獄於全州　辛亥以少傅岳¶陽¶軍節度使進封㑹稽郡
<pb:KR4d0340_WYG_044-18a>
王致仕尋薨輟視¶朝二日贈太師　戊午以前四川安
撫制置使聶子¶述為寳謨閣待制提舉江州太平興國
宮給事中宣¶繒奏子述入蜀之初不能撫定潰卒乃悉
誅之激而¶為亂害及王人驚惶奔竄僅以身免乞將子
述奪職罷¶祠從之　已未李楠奏於無事為有事之備
上曰極¶是寧有備而無事不可無備而事至無所措手
邊塞¶近雖稍安宜加意設備上曰此言極是　壬戌
詔<md:KR4d0340_SBCK_083-16a>¶置安邉所幹辦公事一員　臣僚奏今後宗室監試
<pb:KR4d0340_WYG_044-18b>
無¶官應舉照鎖應以七人取二人省試乞下禮部將三¶
舉所放數上之朝廷如取應例立為定額從之¶　十二
月癸亥朔　甲子臣僚奏鹽官縣海潮衝突沙¶岸傾坍
去縣逼近人皆皇皇乞行下浙西諸司築&KR1408;¶仍撥上供
錢米為工役費從之　丙寅著作郎陳德¶豫進對奏畢
上曰人主𦂳切無出敬天親賢二事卿¶言極當　辛未
詔以歲晚嚴寒出豐儲倉米三萬石¶賑贍臨安貧民
詔省闈増置㸃檢試巻官二員專¶考宗子試巻　辛巳
<pb:KR4d0340_WYG_044-19a>
胡衛奏權刑部郎何剡久苦末<md:KR4d0340_SBCK_083-16b>¶疾弗為去就詔剡與宫
觀　乙酉臣僚奏乞飭泉廣¶二司及諸州舶務除依條
抽分和市外毋得和買違¶者計贓論從之　丙戌臣僚
奏乞諭三邉制帥逐路¶帥臣捜訪偏裨之有武勇智慮
者奏聞令樞密院審¶察陞擢從之　丁亥臣僚奏前知
瓊州楊炎正大言無¶實激成黎人之變知貴州陳士亷
專事欺誕妖冦跳梁¶副吏何彬為賊謀主而不能察詔
炎正士亷各鐫一¶秩罷之又奏申嚴京官臺參之制謂
<pb:KR4d0340_WYG_044-19b>
如有過犯未改正¶者本臺未與放參銓曹注擬亦視臺
關為準今或於¶未應參選徑欲參臺乞下臺部自今京
官劾罷元犯<md:KR4d0340_SBCK_083-17a>¶應二年若一年半參選者與仍舊外其有
限半年放¶參者並展作一年從之　戊子臣僚奏戰士
殁於行¶陣者増支請給一年半因傷歸柵身死者増支
九個¶月而孝糧兩月在其外此開禧二年嘉定十一年
指¶揮也近歳主將諱敗陣殁者申逃亡歸柵者云病死
請¶給截日住支老㓜轉為乞丐乞下諸軍痛革此弊從
<pb:KR4d0340_WYG_044-20a>
之　己丑以程立為興元副都統制程信為利州副¶都
統制　是嵗兩浙路户二百八十九萬八千七百¶八十
二口五百八十三萬九千七百八十七福建路¶户一百
六十八萬六千六百一十五口三百四十八<md:KR4d0340_SBCK_083-17b>¶萬九千六
百一十八斷死刑<md:KR4d0340_SBCK_088-7a>¶一百六十<md:KR4d0340_SBCK_088-16b>¶八人
　
　
　
<pb:KR4d0340_WYG_044-20b>
　
　
　
　
　
　
　<md:KR4d0340_SBCK_088-17a>¶　<md:KR4d0340_SBCK_088-20a>¶後村集巻<md:KR4d0340_SBCK_089-2b>¶四<md:KR4d0340_SBCK_094-19b>¶十四¶
<md:KR4d0340_SBCK_095-1a>¶
<pb:KR4d0340_WYG_045-1a>
欽定四庫全書
　後村集巻四十五¶　　¶　　<md:KR4d0340_SBCK_095-4b>¶宋　<md:KR4d0340_SBCK_112-19b>¶劉克莊　<md:KR4d0340_SBCK_113-9a>¶撰
　
